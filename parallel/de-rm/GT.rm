Constituziun federala da la Confederaziun svizra dals 18 d’avrigl 1999: Titel
101 
Constituziun federala da la Confederaziun svizra 
dals 18 d' avrigl 1999 ( versiun dal 3 da mars 2013) 
Constituziun federala da la Confederaziun svizra dals 18 d’avrigl 1999: Präambel
Preambel 
En num da Dieu il Tutpussant! Il pievel svizzer ed ils chantuns, en lur responsabladad envers la creaziun, cun l' intenziun da renovar la lia, per mantegnair la libertad e la democrazia, l' independenza e la pasch en solidaritad ed avertadad vers il mund, cun la voluntad da viver lur varietad en l' unitad en toleranza e respect vicendaivel, conscients da las prestaziuns communablas e da la responsabladad envers las generaziuns futuras, savend che liber è be quel che dovra sia libertad e che la fermezza dal pievel sa mesira vi dal bainstar dals flaivels, sa dattan la sequenta constituziun: 
Constituziun federala da la Confederaziun svizra dals 18 d’avrigl 1999: Art. 1
Art. 1 Confederaziun svizra 
Il pievel svizzer ed ils chantuns Turitg, Berna, Lucerna, Uri, Sviz, Sursilvania e Sutsilvania, Glaruna, Zug, Friburg, Soloturn, Basilea-Citad e Basilea-Champagna, Schaffusa, Appenzell Dadens ed Appenzell Dador, Son Gagl, Grischun, Argovia, Turgovia, Tessin, Vad, Vallais, Neuchâtel, Genevra e Giura furman la Confederaziun svizra. 
Constituziun federala da la Confederaziun svizra dals 18 d’avrigl 1999: Art. 2
Art. 2 Intent 
^1 La Confederaziun svizra protegia la libertad ed ils dretgs dal pievel e mantegna l' independenza e la segirezza dal pajais. 
^2 Ella promova la prosperitad communabla, il svilup durabel, la coesiun interna e la varietad culturala dal pajais. 
^3 Ella procura per in' egualitad da schanzas uschè gronda sco pussaivel tranter las burgaisas ed ils burgais. 
^4 Ella s' engascha per il mantegniment durabel da las basas natiralas da la vita e contribuescha ad in urden internaziunal paschaivel e gist. 
Constituziun federala da la Confederaziun svizra dals 18 d’avrigl 1999: Art. 3
Art. 3 Chantuns 
Ils chantuns èn suverans, sche lur suveranitad na vegn betg limitada da la Constituziun federala; els exerciteschan tut ils dretgs che n' èn betg attribuids a la Confederaziun. 
Constituziun federala da la Confederaziun svizra dals 18 d’avrigl 1999: Art. 4
Art. 4 Linguas naziunalas 
Las linguas naziunalas èn il tudestg, il franzos, il talian ed il rumantsch. 
Constituziun federala da la Confederaziun svizra dals 18 d’avrigl 1999: Art. 5
Art. 5 Princips da l' activitad dal stadi da dretg 
^1 Il dretg è la basa ed il limit da l' activitad dal stadi. 
^2 L' activitad dal stadi sto esser en l' interess public ed en proporziun a l' intent. 
^3 Ils organs dal stadi e las persunas privatas ageschan tenor la buna fai. 
^4 La Confederaziun ed ils chantuns resguardan il dretg internaziunal. 
Constituziun federala da la Confederaziun svizra dals 18 d’avrigl 1999: Art. 5a
Art. 5a Subsidiaritad 
Tar l' attribuziun e tar l' adempliment d' incumbensas dal stadi sto vegnir resguardà il princip da la subsidiaritad. 
Constituziun federala da la Confederaziun svizra dals 18 d’avrigl 1999: Art. 6
Art. 6 Responsabladad individuala e sociala 
Mintga persuna porta la responsabladad per sasezza e contribuescha tenor sias pussaivladads ad ademplir las incumbensas en il stadi ed en la societad. 
Constituziun federala da la Confederaziun svizra dals 18 d’avrigl 1999: Art. 7
Art. 7 Dignitad umana 
La dignitad da l' uman è da respectar e da proteger. 
Constituziun federala da la Confederaziun svizra dals 18 d’avrigl 1999: Art. 8
Art. 8 Egualitad giuridica 
^1 Tuts umans èn eguals avant la lescha. 
^2 Nagin na dastga vegnir discriminà, particularmain betg pervia da l' origin, da la razza, da la schlattaina, da la vegliadetgna, da la lingua, da la posiziun sociala, da la persvasiun religiusa, filosofica u politica u pervia d' in impediment corporal, spiertal u psichic. 
^3 Um e dunna han ils medems dretgs. La lescha procura per lur egualitad giuridica ed effectiva, spezialmain en quai che pertutga la famiglia, la scolaziun e la lavur. Um e dunna han il dretg da la medema paja per ina lavur equivalenta. 
^4 La lescha prevesa mesiras per eliminar ils dischavantatgs da persunas impedidas. 
Constituziun federala da la Confederaziun svizra dals 18 d’avrigl 1999: Art. 9
Art. 9 Protecziun cunter arbitrariadad e mantegniment da la buna fai 
Mintga persuna ha il dretg da vegnir tractada dals organs dal stadi senza arbitrariadad e tenor la buna fai. 
Constituziun federala da la Confederaziun svizra dals 18 d’avrigl 1999: Art. 10
Art. 10 Dretg da la vita e da la libertad 
^1 Mintga uman ha il dretg da la vita. La paina da mort è scumandada. 
^2 Mintga uman ha il dretg da la libertad persunala, particularmain da l' integritad corporala e spiertala e da la libertad da sa mover. 
^3 La tortura e mintg' autra sort da tractament e chasti crudaivel, inuman u degradant èn scumandadas. 
Constituziun federala da la Confederaziun svizra dals 18 d’avrigl 1999: Art. 11
Art. 11 Protecziun dals uffants e giuvenils 
^1 Uffants e giuvenils han il dretg d' ina protecziun particulara da lur integritad e d' ina promoziun da lur svilup. 
^2 Els fan diever da lur dretgs en il rom da lur capacitad da giuditgar. 
Constituziun federala da la Confederaziun svizra dals 18 d’avrigl 1999: Art. 12
Art. 12 Dretg d' agid en situaziuns da basegn 
Tgi ch' è en ina situaziun da basegn e n' è betg abel d' avair quità per sasez ha il dretg da quel agid, quell' assistenza e quels meds ch' èn indispensabels per in' existenza degna d' in uman. 
Constituziun federala da la Confederaziun svizra dals 18 d’avrigl 1999: Art. 13
Art. 13 Protecziun da la sfera privata 
^1 Mintga persuna ha il dretg dal respect da sia vita privata e da famiglia, da sia abitaziun sco er da sia correspundenza e da ses traffic da posta e da telecommunicaziun. 
^2 Mintga persuna ha il dretg d' esser protegida cunter l' abus da sias datas persunalas. 
Constituziun federala da la Confederaziun svizra dals 18 d’avrigl 1999: Art. 14
Art. 14 Dretg da matrimoni e famiglia 
Il dretg da matrimoni e famiglia è garantì. 
Constituziun federala da la Confederaziun svizra dals 18 d’avrigl 1999: Art. 15
Art. 15 Libertad da cretta e conscienza 
^1 La libertad da cretta e conscienza è garantida. 
^2 Mintga persuna ha il dretg da tscherner libramain sia religiun e sia persvasiun filosofica e da las confessar individualmain u en cuminanza cun auters. 
^3 Mintga persuna ha il dretg da sa participar ad ina cuminanza religiusa u d' appartegnair ad ina tala e da suandar in' instrucziun religiusa. 
^4 Nagin na dastga vegnir sfurzà da sa participar ad ina cuminanza religiusa u d' appartegnair ad ina tala, d' ademplir in' acziun religiusa u da suandar ina instrucziun religiusa. 
Constituziun federala da la Confederaziun svizra dals 18 d’avrigl 1999: Art. 16
Art. 16 Libertad d' opiniun e d' infurmaziun 
^1 La libertad d' opiniun e d' infurmaziun è garantida. 
^2 Mintga persuna ha il dretg da furmar, d' exprimer e da derasar libramain sia opiniun. 
^3 Mintga persuna ha il dretg da retschaiver libramain infurmaziuns, da sa procurar quellas or da funtaunas generalmain accessiblas e da las derasar. 
Constituziun federala da la Confederaziun svizra dals 18 d’avrigl 1999: Art. 17
Art. 17 Libertad da las medias 
^1 La libertad da la pressa, dal radio e da la televisiun sco er d' autras furmas da derasaziun publica da producziuns ed infurmaziuns tras meds da telediffusiun è garantida. 
^2 La censura è scumandada. 
^3 Il secret da redacziun è garantì. 
Constituziun federala da la Confederaziun svizra dals 18 d’avrigl 1999: Art. 18
Art. 18 Libertad da lingua 
La libertad da lingua è garantida. 
Constituziun federala da la Confederaziun svizra dals 18 d’avrigl 1999: Art. 19
Art. 19 Dretg d' instrucziun da scola fundamentala 
Il dretg d' instrucziun suffizienta e gratuita da scola fundamentala è garantì. 
Constituziun federala da la Confederaziun svizra dals 18 d’avrigl 1999: Art. 20
Art. 20 Libertad da la scienza 
La libertad da l' instrucziun e perscrutaziun scientifica è garantida. 
Constituziun federala da la Confederaziun svizra dals 18 d’avrigl 1999: Art. 21
Art. 21 Libertad da l' art 
La libertad da l' art è garantida. 
Constituziun federala da la Confederaziun svizra dals 18 d’avrigl 1999: Art. 22
Art. 22 Libertad da reuniun 
^1 La libertad da reuniun è garantida. 
^2 Mintga persuna ha il dretg d' organisar radunanzas, da prender part a radunanzas u da star davent da talas. 
Constituziun federala da la Confederaziun svizra dals 18 d’avrigl 1999: Art. 23
Art. 23 Libertad d' associaziun 
^1 La libertad d' associaziun è garantida. 
^2 Mintga persuna ha il dretg da furmar associaziuns, da sa participar u d' appartegnair a talas u da far part da las activitads d' associaziuns. 
^3 Nagin na dastga vegnir sfurzà da sa participar u d' appartegnair ad in' associaziun. 
Constituziun federala da la Confederaziun svizra dals 18 d’avrigl 1999: Art. 24
Art. 24 Libertad da domicil 
^1 Svizras e Svizzers han il dretg da sa domiciliar en tge lieu dal pajais ch' els vulan. 
^2 Els han il dretg d' abandunar la Svizra u da returnar en Svizra. 
Constituziun federala da la Confederaziun svizra dals 18 d’avrigl 1999: Art. 25
Art. 25 Protecziun cunter l' expulsiun, l' extradiziun ed il repatriament 
^1 Svizras e Svizzers na dastgan betg vegnir expulsads da la Svizra; els dastgan vegnir extradids ad in' autoritad estra be cun lur consentiment. 
^2 Fugitivs na dastgan betg vegnir repatriads u extradids en in stadi nua ch' els vegnan persequitads. 
^3 Nagin na dastga vegnir repatrià en in stadi nua che smanatscha tortura u in' autra sort da tractament u chasti crudaivel ed inuman. 
Constituziun federala da la Confederaziun svizra dals 18 d’avrigl 1999: Art. 26
Art. 26 Garanzia da la proprietad 
^1 La proprietad è garantida. 
^2 Expropriaziuns e restricziuns da la proprietad sumegliantas ad in' expropriaziun vegnan indemnisadas cumplainamain. 
Constituziun federala da la Confederaziun svizra dals 18 d’avrigl 1999: Art. 27
Art. 27 Libertad economica 
^1 La libertad economica è garantida. 
^2 Ella cumpiglia particularmain la tscherna libra da la professiun sco er l' access liber ad in' activitad da gudogn da l' economia privata ed a l' execuziun libra da quella. 
Constituziun federala da la Confederaziun svizra dals 18 d’avrigl 1999: Art. 28
Art. 28 Libertad sindicala 
^1 Las lavurantas ed ils lavurants, las patrunas ed ils patruns sco er lur organisaziuns han il dretg da s' alliar per proteger lur interess, da furmar associaziuns e da sa participar u da star davent da talas. 
^2 Dispitas èn da reglar tenor pussaivladad sin via da tractativas u da mediaziun. 
^3 Il dretg da chauma ed il dretg d' exclusiun èn admess, sch' els pertutgan las relaziuns da lavur e na s' opponan betg a las obligaziuns da mantegnair la pasch da la lavur u da manar tractativas da mediaziun. 
^4 La lescha po scumandar la chauma a tschertas categorias da persunas. 
Constituziun federala da la Confederaziun svizra dals 18 d’avrigl 1999: Art. 29
Art. 29 Garanzias generalas da procedura 
^1 Mintga persuna ha, en proceduras avant instanzas giudizialas ed administrativas, il dretg d' in tractament egual e gist sco er d' in giudicament entaifer in termin commensurà. 
^2 Las partidas han il dretg d' attenziun giuridica. 
^3 Mintga persuna che na dispona betg dals meds necessaris ha il dretg d' ina procedura gratuita, sche sia dumonda da dretg ha ina schanza da success. Uschenavant che quai è necessari per mantegnair ses dretgs, ha ella ultra da quai il dretg d' ina assistenza gratuita d' in defensur. 
Constituziun federala da la Confederaziun svizra dals 18 d’avrigl 1999: Art. 29a
Art. 29a Garanzia da la via giudiziala 
En cas da dispitas giuridicas ha mintga persuna il dretg da vegnir giuditgada tras in' autoritad giudiziala. En cas excepziunals pon la Confederaziun ed ils chantuns excluder tras lescha il giudicament giudizial. 
Constituziun federala da la Confederaziun svizra dals 18 d’avrigl 1999: Art. 30
Art. 30 Proceduras giudizialas 
^1 Mintga persuna, da la quala ina chaussa sto vegnir giuditgada en ina procedura giudiziala, ha il dretg d' ina dretgira stabilida da la lescha, cumpetenta, independenta e nunpartischanta. Dretgiras d' excepziun èn scumandadas. 
^2 La persuna, cunter la quala i vegn purtà in plant civil, ha il dretg che la chaussa vegnia giuditgada da la dretgira da ses lieu da domicil. La lescha po prevair in' autra instanza giudiziala. 
^3 La debatta giudiziala e la pronunzia da la sentenzia èn publicas. La lescha po prevair excepziuns. 
Constituziun federala da la Confederaziun svizra dals 18 d’avrigl 1999: Art. 31
Art. 31 Privaziun da la libertad 
^1 Ina persuna dastga vegnir privada da la libertad sulettamain en ils cas previs da la lescha sezza e mo en la furma prescritta en quella. 
^2 Mintga persuna che vegn privada da la libertad ha il dretg da vegnir infurmada immediat ed en ina lingua chapaivla davart ils motivs da la privaziun da la libertad e davart ses dretgs. Ella sto avair la pussaivladad da far valair ses dretgs. Ella ha oravant tut il dretg da laschar orientar ses confamigliars pli stretgs. 
^3 Mintga persuna messa en arrest d' inquisiziun ha il dretg da vegnir manada immediat avant ina derschadra u in derschader. La derschadra u il derschader decida, sche la persuna vegn tegnida vinavant en arrest u sch' ella vegn laschada libra. Mintga persuna en arrest d' inquisiziun ha il dretg d' ina sentenzia entaifer in termin commensurà. 
^4 Mintga persuna che vegn privada da la libertad senza l' ordra d' ina dretgira, ha da tut temp il dretg d' appellar ad ina dretgira. Quella decida uschè speditivamain sco pussaivel davart la legalitad da la privaziun da la libertad. 
Constituziun federala da la Confederaziun svizra dals 18 d’avrigl 1999: Art. 32
Art. 32 Procedura penala 
^1 Mintga persuna vala sco innocenta fin che la condemnaziun ha vigur legala. 
^2 Mintga persuna accusada ha il dretg da vegnir infurmada uschè spert ed uschè detagliadamain sco pussaivel davart las inculpaziuns cunter ella. Ella sto avair la pussaivladad da far valair ils dretgs da defensiun, dals quals ella ha il dretg. 
^3 Mintga persuna sentenziada ha il dretg da far examinar la sentenzia d' ina dretgira superiura. Resalvads èn ils cas, en ils quals il Tribunal federal decida sco suletta instanza. 
Constituziun federala da la Confederaziun svizra dals 18 d’avrigl 1999: Art. 33
Art. 33 Dretg da petiziun 
^1 Mintga persuna ha il dretg d' inoltrar petiziuns a las autoritads; quai na dastga betg chaschunar dischavantatgs ad ella. 
^2 Las autoritads han da prender conuschientscha da las petiziuns. 
Constituziun federala da la Confederaziun svizra dals 18 d’avrigl 1999: Art. 34
Art. 34 Dretgs politics 
^1 Ils dretgs politics èn garantids. 
^2 La garanzia dals dretgs politics protegia la furmaziun libra da la voluntad e la votaziun nunfalsifitgada. 
Constituziun federala da la Confederaziun svizra dals 18 d’avrigl 1999: Art. 35
Art. 35 Effect dals dretgs fundamentals 
^1 Ils dretgs fundamentals ston avair in effect sin l' entir urden giuridic. 
^2 Tgi che ha d' exequir incumbensas statalas, ha da respectar ils dretgs fundamentals ed è obligà da contribuir che quels vegnian realisads. 
^3 Las autoritads procuran ch' ils dretgs fundamentals daventian er efficazis tranter persunas privatas, uschenavant ch' els èn adattads per quest intent. 
Constituziun federala da la Confederaziun svizra dals 18 d’avrigl 1999: Art. 36
Art. 36 Restricziuns dals dretgs fundamentals 
^1 Restricziuns dals dretgs fundamentals dovran ina basa legala. Restricziuns engrevgiantas ston esser previsas en la lescha sezza. Exceptads èn cas d' in privel serius, direct che n' è betg d' evitar en autra maniera. 
^2 Restricziuns da dretgs fundamentals ston esser giustifitgads tras in interess public u tras la protecziun da dretgs fundamentals da terzas persunas. 
^3 Restricziuns da dretgs fundamentals ston esser en proporziun. 
^4 Il cuntegn essenzial dals dretgs fundamentals è inviolabel. 
Constituziun federala da la Confederaziun svizra dals 18 d’avrigl 1999: Art. 37
Art. 37 Dretgs da burgais 
^1 Burgaisa svizra u burgais svizzer è tgi che posseda il dretg da burgais d' ina vischnanca ed il dretg da burgais dal chantun. 
^2 Nagin na dastga vegnir privilegià u pregiuditgà pervia da ses dretgs da burgais. Exceptadas èn prescripziuns davart ils dretgs politics en vischnancas da burgais e corporaziuns sco er davart la participaziun a la facultad da talas, uschenavant che la legislaziun chantunala na prevesa nagut auter. 
Constituziun federala da la Confederaziun svizra dals 18 d’avrigl 1999: Art. 38
Art. 38 Acquist e perdita dals dretgs da burgais 
^1 La Confederaziun regla l' acquist e la perdita dals dretgs da burgais tras derivanza, maridaglia ed adopziun. Ella regla ultra da quai la perdita dal dretg da burgais svizzer per auters motivs sco er la renatiralisaziun. 
^2 La Confederaziun decretescha prescripziuns minimalas davart la natiralisaziun da persunas estras tras ils chantuns e dat la permissiun da natiralisaziun. 
^3 Ella facilitescha la natiralisaziun d' uffants senza naziunalitad. 
Constituziun federala da la Confederaziun svizra dals 18 d’avrigl 1999: Art. 39
Art. 39 Diever dals dretgs politics 
^1 La Confederaziun regla il diever dals dretgs politics en fatgs federals, ils chantuns reglan quel en fatgs chantunals e communals. 
^2 Ins fa diever dals dretgs politics al lieu da domicil. La Confederaziun ed ils chantuns pon prevair excepziuns. 
^3 Nagin na dastga far diever da ses dretgs politics en pli ch' in chantun. 
^4 Ils chantuns pon prevair che novs immigrads obtegnan il dretg da votar en fatgs chantunals e communals pir suenter in termin da spetga da maximalmain trais mais suenter la domiciliaziun. 
Constituziun federala da la Confederaziun svizra dals 18 d’avrigl 1999: Art. 40
Art. 40 Svizras e Svizzers a l' exteriur 
^1 La Confederaziun promova las relaziuns da las Svizras e dals Svizzers a l' exteriur in tranter l' auter e cun la Svizra. Ella po sustegnair organisaziuns che persequiteschan questa finamira. 
^2 La Confederaziun decretescha prescripziuns davart ils dretgs e duairs da las Svizras e dals Svizzers a l' exteriur, oravant tut davart il diever dals dretgs politics en la Confederaziun, l' adempliment dal duair da prestar servetsch militar u da cumpensaziun, il sustegn da persunas en basegn sco er en il sectur da las assicuranzas socialas. 
Constituziun federala da la Confederaziun svizra dals 18 d’avrigl 1999: Art. 41
Art. 41 
^1 Cumplettond la responsabladad persunala e l' iniziativa privata s' engaschan la Confederaziun ed ils chantuns per che 
a. mintga persuna haja part da la segirezza sociala; 
b. mintga persuna obtegnia la tgira necessaria per sia sanadad; 
c. famiglias vegnian protegidas e promovidas sco cuminanzas da creschids ed uffants; 
d. persunas ablas da lavurar possian segirar lur existenza tras ina lavur ch' ellas exequeschan sut cundiziuns commensuradas; 
e. persunas che tschertgan abitaziuns possian chattar per els e per lur famiglia in' abitaziun adattada per cundiziuns acceptablas; 
f. uffants e giuvenils sco er persunas en la vegliadetgna da lavur possian giudair ina scolaziun ed instrucziun sco er ina furmaziun supplementara tenor lur abilitads; 
g. uffants e giuvenils vegnian promovids en lur svilup a persunas independentas e socialmain responsablas e vegnian sustegnids en lur integraziun sociala, culturala e politica. 
^2 La Confederaziun ed ils chantuns s' engaschan che mintga persuna saja assicurada cunter las consequenzas economicas da vegliadetgna, invaliditad, malsogna, accident, dischoccupaziun, maternitad, dal daventar orfen, vaiv u vaiva. 
^3 Els sa stentan da cuntanscher las finamiras socialas en il rom da lur cumpetenzas constituziunalas e da lur meds disponibels. 
^4 Da las finamiras socialas na pon ins betg deducir dretgs directs da prestaziuns dal stadi. 
Constituziun federala da la Confederaziun svizra dals 18 d’avrigl 1999: Art. 42
Art. 42 Incumbensas da la Confederaziun 
^1 La Confederaziun ademplescha las incumbensas che la vegnan attribuidas da la Constituziun federala. 
^2 ... 
Constituziun federala da la Confederaziun svizra dals 18 d’avrigl 1999: Art. 43
Art. 43 Incumbensas dals chantuns 
Ils chantuns determineschan tge incumbensas ch' els accumpleschan en il rom da lur cumpetenzas. 
Constituziun federala da la Confederaziun svizra dals 18 d’avrigl 1999: Art. 43a
Art. 43a Princips per attribuir ed ademplir incumbensas dal stadi 
^1 La Confederaziun surpiglia mo las incumbensas che surpassan las pussaivladads dals chantuns u che dovran ina regulaziun unitara tras la Confederaziun. 
^2 La communitad che profitescha d' ina prestaziun dal stadi porta ils custs da questa prestaziun. 
^3 La communitad che porta ils custs d' ina prestaziun dal stadi po decider davart questa prestaziun. 
^4 Las prestaziuns da basa ston esser accessiblas a tut las persunas en moda cumparegliabla. 
^5 Las incumbensas dal stadi ston vegnir ademplidas a moda raziunala ed adequata als basegns. 
Constituziun federala da la Confederaziun svizra dals 18 d’avrigl 1999: Art. 44
Art. 44 Princips 
^1 La Confederaziun ed ils chantuns sustegnan in l' auter tar l' adempliment da lur incumbensas ed els collavuran ensemen. 
^2 Els concedan in a l' auter respect ed assistenza. Els prestan in a l' auter assistenza administrativa e giudiziala. 
^3 Dispitas tranter ils chantuns u tranter chantuns e la Confederaziun vegnan sche pussaivel regladas tras tractativas u mediaziuns. 
Constituziun federala da la Confederaziun svizra dals 18 d’avrigl 1999: Art. 45
Art. 45 Cooperaziun al process da furmaziun da la voluntad da la Confederaziun 
^1 Ils chantuns coopereschan en il rom da la Constituziun federala a la furmaziun da la voluntad da la Confederaziun, oravant tut tar la legislaziun. 
^2 La Confederaziun infurmescha ils chantuns ad ura e detagliadamain davart ses projects; ella consultescha ils chantuns, sche lur interess èn pertutgads. 
Constituziun federala da la Confederaziun svizra dals 18 d’avrigl 1999: Art. 46
Art. 46 Realisaziun dal dretg federal 
^1 Ils chantuns realiseschan il dretg federal en il rom da la Constituziun federala e da las leschas. 
^2 La Confederaziun ed ils chantuns pon fixar communablamain ch' ils chantuns cuntanschian tschertas finamiras tar la realisaziun dal dretg federal e ch' els exequeschian per quest intent programs che la Confederaziun sustegna finanzialmain. 
^3 La Confederaziun lascha als chantuns ina libertad creativa uschè gronda sco pussaivel e tegna quint da lur particularitads chantunalas. 
Constituziun federala da la Confederaziun svizra dals 18 d’avrigl 1999: Art. 47
Art. 47 Autonomia dals chantuns 
^1 La Confederaziun protegia l' autonomia dals chantuns. 
^2 Ella lascha als chantuns suffizientamain atgnas incumbensas e respecta lur autonomia d' organisaziun. Ella als lascha funtaunas da finanziaziun suffizientas e contribuescha ch' els disponian dals meds finanzials necessaris per ademplir lur incumbensas. 
Constituziun federala da la Confederaziun svizra dals 18 d’avrigl 1999: Art. 48
Art. 48 Contracts interchantunals 
^1 Ils chantuns pon far contracts tranter els ed er crear organisaziuns ed instituziuns communablas. Els pon oravant tut ademplir communablamain incumbensas d' interess regiunal. 
^2 La Confederaziun po sa participar a tals projects en il rom da sias cumpetenzas. 
^3 Ils contracts interchantunals na dastgan betg cuntrafar al dretg ed als interess da la Confederaziun e n' er betg als dretgs d' auters chantuns. Els èn da communitgar a la Confederaziun. 
^4 Tras in contract interchantunal pon ils chantuns autorisar organs interchantunals da decretar disposiziuns cun normas da dretg che realiseschan in contract interchantunal, premess ch' il contract: 
a. saja vegnì approvà tenor la medema procedura che vala per la legislaziun; 
b. fixeschia ils princips directivs da las disposiziuns. 
^5 Ils chantuns resguardan il dretg interchantunal. 
Constituziun federala da la Confederaziun svizra dals 18 d’avrigl 1999: Art. 48a
Art. 48a Decleraziun cun vigur lianta ed obligaziun da participaziun 
^1 Sin dumonda da chantuns interessads po la Confederaziun declerar contracts interchantunals sco generalmain liants u obligar tscherts chantuns da sa participar a contracts interchantunals en ils suandants champs d' incumbensas: 
a. execuziun da chastis e da mesiras; 
b. fatgs da scola areguard ils secturs numnads en l' artitgel 62 alinea 4; 
c. scolas autas chantunalas; 
d. indrizs culturals d' impurtanza surregiunala; 
e. economisaziun da rument; 
f. sereneras; 
g. traffic d' aglomeraziun; 
h. medischina da perfecziun e clinicas spezialas; 
i instituziuns per l' integraziun e per l' assistenza d' invalids. 
^2 La decleraziun cun vigur lianta succeda per regla en furma d' in conclus federal. 
^3 La lescha fixescha las premissas per la decleraziun cun vigur lianta e per l' obligaziun da participaziun e regla la procedura. 
Constituziun federala da la Confederaziun svizra dals 18 d’avrigl 1999: Art. 49
Art. 49 Precedenza ed observaziun dal dretg federal 
^1 Il dretg federal è superiur al dretg chantunal cuntrari. 
^2 La Confederaziun surveglia ch' ils chantuns observian il dretg federal. 
Constituziun federala da la Confederaziun svizra dals 18 d’avrigl 1999: Art. 50
Art. 50 
^1 L' autonomia da las vischnancas è garantida en il rom dal dretg chantunal. 
^2 La Confederaziun resguarda en sias acziuns ils effects pussaivels sin las vischnancas. 
^3 Ella resguarda latiers la situaziun particulara da las citads e da las aglomeraziuns sco er da las regiuns muntagnardas. 
Constituziun federala da la Confederaziun svizra dals 18 d’avrigl 1999: Art. 51
Art. 51 Constituziuns chantunalas 
^1 Mintga chantun sa procura ina constituziun democratica. Quella dovra il consentiment dal pievel e sto vegnir revedida, sch' ina maioritad da las votantas e dals votants pretenda quai. 
^2 Las constituziuns chantunalas dovran l' approvaziun da la Confederaziun. Quella dat la garanzia, sch' ellas n' èn betg cuntrarias al dretg federal. 
Constituziun federala da la Confederaziun svizra dals 18 d’avrigl 1999: Art. 52
Art. 52 Urden constituziunal 
^1 La Confederaziun protegia l' urden constituziunal dals chantuns. 
^2 Ella intervegn, sche l' urden en in chantun è disturbà u smanatschà e sch' il chantun pertutgà na po betg proteger sez ses urden e n' er betg cun l' agid d' auters chantuns. 
Constituziun federala da la Confederaziun svizra dals 18 d’avrigl 1999: Art. 53
Art. 53 Existenza e territori dals chantuns 
^1 La Confederaziun protegia l' existenza ed il territori dals chantuns. 
^2 Midadas vi da l' existenza dals chantuns dovran il consentiment dals votants e dals chantuns pertutgads e suenter er il consentiment dal pievel e dals chantuns. 
^3 Midadas da territori tranter ils chantuns dovran il consentiment dals votants e dals chantuns pertutgads sco er l' approvaziun tras l' Assamblea federala en furma d' in conclus federal. 
^4 Cun contracts tranter els pon ils chantuns reglar rectificaziuns da cunfins. 
Constituziun federala da la Confederaziun svizra dals 18 d’avrigl 1999: Art. 54
Art. 54 Affars exteriurs 
^1 Ils affars exteriurs èn chaussa da la Confederaziun. 
^2 La Confederaziun s' engascha per mantegnair l' independenza da la Svizra e per sia prosperitad; ella contribuescha oravant tut a mitigiar la miseria e la povradad en il mund, a respectar ils dretgs umans ed a promover la democrazia, a la convivenza paschaivla dals pievels sco er a mantegnair il fundament natiral da la vita. 
^3 La Confederaziun respecta las cumpetenzas dals chantuns e defenda lur interess. 
Constituziun federala da la Confederaziun svizra dals 18 d’avrigl 1999: Art. 55
Art. 55 Cooperaziun dals chantuns a decisiuns da la politica exteriura 
^1 Ils chantuns coopereschan tar la preparaziun da decisiuns da la politica exteriura che pertutgan lur cumpetenzas u lur interess essenzials. 
^2 La Confederaziun infurmescha ils chantuns ad ura e detagliadamain e consultescha els. 
^3 Las posiziuns dals chantuns èn da muntada particulara, sch' els èn pertutgads en lur cumpetenzas. En quests cas coopereschan ils chantuns a moda adattada a las tractativas internaziunalas. 
Constituziun federala da la Confederaziun svizra dals 18 d’avrigl 1999: Art. 56
Art. 56 Relaziuns dals chantuns cun l' exteriur 
^1 Ils chantuns pon far contracts cun l' exteriur en ils secturs da lur cumpetenzas. 
^2 Quests contracts na dastgan betg cuntrafar ni al dretg ed als interess da la Confederaziun ni als dretgs d' auters chantuns. Ils chantuns han d' infurmar la Confederaziun avant la conclusiun dals contracts. 
^3 Ils chantuns pon avair contact direct cun autoritads estras subordinadas; en ils ulteriurs cas succedan las relaziuns dals chantuns cun l' exteriur tras l' intermediaziun da la Confederaziun. 
Constituziun federala da la Confederaziun svizra dals 18 d’avrigl 1999: Art. 57
Art. 57 Segirezza 
^1 La Confederaziun ed ils chantuns procuran en il rom da lur cumpetenzas per la segirezza dal pajais e per la protecziun da la populaziun. 
^2 Els coordineschan lur stentas sin il sectur da la segirezza interna. 
Constituziun federala da la Confederaziun svizra dals 18 d’avrigl 1999: Art. 58
Art. 58 Armada 
^1 La Svizra ha in' armada. Questa è organisada tenor il princip da milissa. 
^2 L' armada serva per impedir guerras e gida a mantegnair la pasch; ella defenda il pajais e sia populaziun. Ella sustegna las autoritads civilas en cas da resistenza cunter grondas smanatschas da la segirezza interna ed en cas d' autras situaziuns extraordinarias. La lescha po prevair ulteriuras incumbensas. 
^3 Las acziuns da l' armada èn chaussa da la Confederaziun. 
Constituziun federala da la Confederaziun svizra dals 18 d’avrigl 1999: Art. 59
Art. 59 Servetsch militar e servetsch da cumpensaziun 
^1 Mintga Svizzer è obligà da far servetsch militar. La lescha prevesa in servetsch civil da cumpensaziun. 
^2 Per dunnas svizras è il servetsch militar facultativ. 
^3 Svizzers che na prestan ni servetsch militar ni servetsch da cumpensaziun, han da pajar ina taxa. Quella vegn pretendida da la Confederaziun e fixada ed incassada dals chantuns. 
^4 La Confederaziun decretescha prescripziuns davart la cumpensaziun commensurada da la perdita da gudogn. 
^5 Persunas che prestan servetsch militar u servetsch da cumpensaziun e pateschan donn vi da la sanadad u perdan la vita, han per els u per lur confamigliars il dretg d' in sustegn commensurà da la Confederaziun. 
Constituziun federala da la Confederaziun svizra dals 18 d’avrigl 1999: Art. 60
Art. 60 Organisaziun, instrucziun ed equipament da l' armada 
^1 La legislaziun militara sco er l' organisaziun, l' instrucziun e l' equipament da l' armada suttastattan a la Confederaziun. 
^2 ... 
^3 La Confederaziun po surpigliar indrizs militars dals chantuns cunter ina indemnisaziun commensurada. 
Constituziun federala da la Confederaziun svizra dals 18 d’avrigl 1999: Art. 61
Art. 61 Protecziun civila 
^1 La legislaziun davart la protecziun civila da persunas e bains cunter las consequenzas da conflicts armads è chaussa da la Confederaziun. 
^2 La Confederaziun decretescha prescripziuns davart l' engaschament da la protecziun civila en cas da catastrofas e da situaziuns d' urgenza. 
^3 Ella po declerar il servetsch da protecziun sco obligatoric per ils umens. Per las dunnas è quest servetsch facultativ. 
^4 La Confederaziun decretescha prescripziuns davart la cumpensaziun commensurada da la perdita dal gudogn. 
^5 Persunas che pateschan donn vi da la sanadad u che perdan la vita ademplind il servetsch da protecziun, han per els u per lur confamigliars il dretg d' in sustegn commensurà da la Confederaziun. 
Constituziun federala da la Confederaziun svizra dals 18 d’avrigl 1999: Art. 61a
Art. 61a Spazi da furmaziun svizzer 
^1 En il rom da lur cumpetenzas procuran la Confederaziun ed ils chantuns communablamain per in' auta qualitad e permeabilitad dal spazi da furmaziun svizzer. 
^2 La Confederaziun ed ils chantuns coordineschan lur sforzs e garanteschan lur collavuraziun tras organs communabels e tras autras mesiras. 
^3 Ademplind lur incumbensas s' engaschan la Confederaziun ed ils chantuns che las vias da furmaziun generala e da furmaziun professiunala chattian ina renconuschientscha equivalenta en la societad. 
Constituziun federala da la Confederaziun svizra dals 18 d’avrigl 1999: Art. 62
Art. 62 Fatgs da scola 
^1 Ils chantuns èn cumpetents per ils fatgs da scola. 
^2 Els procuran per ina instrucziun fundamentala suffizienta ch' è averta a tut ils uffants. L' instrucziun fundamentala è obligatorica ed è suttamessa a la direcziun u a la surveglianza dal stadi. L' instrucziun fundamentala a las scolas publicas è gratuita. 
^3 Ils chantuns procuran per ina scolaziun speziala suffizienta da tut ils uffants e giuvenils impedids, maximalmain fin al 20avel anniversari. 
^4 Sch' i na dat nagina armonisaziun dals fatgs da scola en ils secturs da la vegliadetgna da cumenzar la scola, da l' obligaziun d' ir a scola, da la durada e da las finamiras dals stgalims da furmaziun, dals passadis d' in stgalim a l' auter sco er da la renconuschientscha da diploms, decretescha la Confederaziun las prescripziuns necessarias. 
^5 La Confederaziun regla il cumenzament da l' onn da scola. 
^6 Tar la preparaziun da decrets federals che concernan la cumpetenza dals chantuns vegn attribuì in pais spezial a la cooperaziun dals chantuns. 
Constituziun federala da la Confederaziun svizra dals 18 d’avrigl 1999: Art. 63
Art. 63 Furmaziun professiunala 
^1 La Confederaziun decretescha prescripziuns davart la furmaziun professiunala. 
^2 Ella promova la diversitad e la permeabilitad da la purschida en il sectur da la furmaziun professiunala. 
Constituziun federala da la Confederaziun svizra dals 18 d’avrigl 1999: Art. 63a
Art. 63a Scolas autas 
^1 La Confederaziun maina las scolas politecnicas federalas. Ella po stabilir, surpigliar u manar ulteriuras scolas autas ed autras instituziuns dal sectur da las scolas autas. 
^2 Ella sustegna las scolas autas chantunalas e po pajar contribuziuns ad autras instituziuns dal sectur da las scolas autas ch' ella ha renconuschì. 
^3 La Confederaziun ed ils chantuns procuran communablamain per la coordinaziun e per la garanzia da la qualitad en ils fatgs da las scolas autas da la Svizra. En quest connex resguardan la Confederaziun ed ils chantuns l' autonomia da las scolas autas e lur differentas instituziuns purtadras e fan attenziun da tractar en moda eguala instituziuns cun incumbensas egualas. 
^4 Per ademplir lur incumbensas fan la Confederaziun ed ils chantuns contracts e delegheschan tschertas cumpetenzas ad organs communabels. La lescha regla las cumpetenzas che pon vegnir delegadas a quests organs e fixescha ils princips da l' organisaziun e las proceduras da la coordinaziun. 
^5 Sche la Confederaziun ed ils chantuns na cuntanschan betg las finamiras communablas tras coordinaziun, decretescha la Confederaziun prescripziuns davart ils stgalims da studi, davart ils passadis d' in stgalim a l' auter, davart la furmaziun supplementara e davart la renconuschientscha d' instituziuns e da diploms. Ultra da quai po la Confederaziun liar il sustegn da las scolas autas a princips da finanziaziun unitars e far depender il sustegn da la repartiziun da las incumbensas tranter las scolas autas en secturs che chaschunan custs spezialmain auts. 
Constituziun federala da la Confederaziun svizra dals 18 d’avrigl 1999: Art. 64
Art. 64 Perscrutaziun 
^1 La Confederaziun promova la perscrutaziun scientifica e l' innovaziun. 
^2 Ella po far depender la promoziun particularmain da la cundiziun che la qualitad e la coordinaziun sajan garantidas. 
^3 Ella po fabritgar, surpigliar u manar centers da perscrutaziun. 
Constituziun federala da la Confederaziun svizra dals 18 d’avrigl 1999: Art. 64a
Art. 64a Furmaziun supplementara 
^1 La Confederaziun fixescha ils princips davart la furmaziun supplementara. 
^2 Ella po promover la furmaziun supplementara. 
^3 La lescha fixescha ils secturs ed ils criteris. 
Constituziun federala da la Confederaziun svizra dals 18 d’avrigl 1999: Art. 65
Art. 65 Statistica 
^1 La Confederaziun rimna las datas statisticas necessarias davart il stadi ed il svilup da la populaziun, da l' economia, da la societad, da la furmaziun, da la perscrutaziun, dal territori e da l' ambient en Svizra. 
^2 Ella po decretar prescripziuns davart l' armonisaziun e la direcziun da registers uffizials per limitar ils sforzs per las retschertgas. 
Constituziun federala da la Confederaziun svizra dals 18 d’avrigl 1999: Art. 66
Art. 66 Contribuziuns da furmaziun 
^1 La Confederaziun po conceder als chantuns contribuziuns a lur custs per contribuziuns da scolaziun a studentas ed a students da scolas autas e d' autras instituziuns dal sectur da la furmaziun superiura. Ella po promover l' armonisaziun interchantunala da las contribuziuns da scolaziun e fixar princips per pajar talas. 
^2 Ella po ultra da quai prender atgnas mesiras per promover la furmaziun; quai succeda sco cumplettaziun da las mesiras chantunalas e resguardond la suveranitad chantunala da scola. 
Constituziun federala da la Confederaziun svizra dals 18 d’avrigl 1999: Art. 67
Art. 67 Promoziun d' uffants e da giuvenils 
^1 Tar l' adempliment da lur incumbensas tegnan la Confederaziun ed ils chantuns quint dals basegns spezials da promoziun e protecziun dals uffants e giuvenils. 
^2 En cumplettaziun da mesiras chantunalas po la Confederaziun sustegnair la lavur cun uffants e cun giuvenils ordaifer la scola. 
Constituziun federala da la Confederaziun svizra dals 18 d’avrigl 1999: Art. 67a
Art. 67a Furmaziun musicala 
^1 1 La Confederaziun ed ils chantuns promovan la furmaziun musicala, particularmain tar uffants e giuvenils. 
^2 2 En il rom da lur cumpetenzas s' impegnan els per ina instrucziun musicala d' auta qualitad en las scolas. Sch' ils chantuns n' èn betg buns da coordinar ina armonisaziun da las finamiras da la furmaziun en las scolas, prenda la Confederaziun las directivas necessarias. 
^3 3 En cooperaziun cun ils chantuns determinescha la Confederaziun princips per l' access da la giuventetgna al far musica e per la promoziun da talents musicals. 
Constituziun federala da la Confederaziun svizra dals 18 d’avrigl 1999: Art. 68
Art. 68 Sport 
^1 La Confederaziun promova il sport, oravant tut la scolaziun. 
^2 Ella maina ina scola da sport. 
^3 Ella po decretar prescripziuns davart il sport da giuvenils e declerar sco obligatorica l' instrucziun da sport en scola. 
Constituziun federala da la Confederaziun svizra dals 18 d’avrigl 1999: Art. 69
Art. 69 Cultura 
^1 Ils chantuns èn responsabels per il sectur da la cultura. 
^2 La Confederaziun po sustegnair stentas culturalas ch' èn d' interess per l' entira Svizra e po promover l' art e la musica, oravant tut sin il sectur da la scolaziun. 
^3 Tar l' adempliment da sias incumbensas prenda ella resguard da la varietad culturala e linguistica dal pajais. 
Constituziun federala da la Confederaziun svizra dals 18 d’avrigl 1999: Art. 70
Art. 70 Linguas 
^1 Las linguas uffizialas da la Confederaziun èn il tudestg, il franzos ed il talian. En il contact cun persunas da lingua rumantscha è er il rumantsch lingua uffiziala da la Confederaziun. 
^2 Ils chantuns determineschan lur linguas uffizialas. Per mantegnair l' enclegientscha tranter las cuminanzas linguisticas, respectan els la cumposiziun linguistica istorica e resguardan las minoritads linguisticas tradiziunalas. 
^3 La Confederaziun ed ils chantuns promovan la communicaziun ed il barat tranter las cuminanzas linguisticas. 
^4 La Confederaziun sustegna ils chantuns plurilings tar l' adempliment da lur incumbensas spezialas. 
^5 La Confederaziun sustegna mesiras dals chantuns Grischun e Tessin per mantegnair e promover la lingua rumantscha e taliana. 
Constituziun federala da la Confederaziun svizra dals 18 d’avrigl 1999: Art. 71
Art. 71 Film 
^1 La Confederaziun po promover la producziun svizra da films e la cultura da film. 
^2 Ella po decretar prescripziuns per promover la varietad e la qualitad da la purschida da films. 
Constituziun federala da la Confederaziun svizra dals 18 d’avrigl 1999: Art. 72
Art. 72 Baselgia e stadi 
^1 Ils chantuns èn cumpetents per reglar la relaziun tranter baselgia e stadi. 
^2 La Confederaziun ed ils chantuns pon prender mesiras en il rom da lur cumpetenzas per mantegnair la pasch publica tranter ils commembers da las differentas cuminanzas religiusas. 
^3 Igl è scumandà da construir minarets. 
Constituziun federala da la Confederaziun svizra dals 18 d’avrigl 1999: Art. 73
Art. 73 Durabilitad 
La Confederaziun ed ils chantuns han en mira ina relaziun equilibrada durabla tranter la natira e sia capacitad da regeneraziun d' ina vart e da sia utilisaziun tras l' uman da l' autra vart. 
Constituziun federala da la Confederaziun svizra dals 18 d’avrigl 1999: Art. 74
Art. 74 Protecziun da l' ambient 
^1 La Confederaziun decretescha prescripziuns davart la protecziun da l' uman e da ses ambient natiral cunter effects nuschaivels u mulestus. 
^2 Ella procura che tals effects vegnian impedids. Ils custs per l' impediment e per la dismessa van a quint dals chaschunaders. 
^3 Ils chantuns èn cumpetents per l' execuziun da las prescripziuns, sche la lescha na la resalva betg a la Confederaziun. 
Constituziun federala da la Confederaziun svizra dals 18 d’avrigl 1999: Art. 75
Art. 75 Planisaziun dal territori 
^1 La Confederaziun fixescha ils princips per ina planisaziun dal territori. Questa è chaussa dals chantuns e serva a l' utilisaziun cunvegnenta ed economica dal terren ed a l' urbanisaziun ordinada dal pajais. 
^2 La Confederaziun promova e coordinescha las stentas dals chantuns e collavura cun quels. 
^3 Ademplind lur incumbensas prendan la Confederaziun ed ils chantuns resguard dals basegns da la planisaziun dal territori. 
Constituziun federala da la Confederaziun svizra dals 18 d’avrigl 1999: Art. 75a
Art. 75a Mesiraziun 
^1 La mesiraziun naziunala è chaussa da la Confederaziun. 
^2 La Confederaziun decretescha prescripziuns davart la mesiraziun uffiziala. 
^3 Ella po decretar prescripziuns davart l' armonisaziun d' infurmaziuns uffizialas che concernan il funs ed il terren. 
Constituziun federala da la Confederaziun svizra dals 18 d’avrigl 1999: Art. 75b
Art. 75b Abitaziuns secundaras*2 
^1 La quota d' abitaziuns secundaras è limitada a maximalmain 20 pertschient da l' effectiv total d' unitads d' abitar e da la surfatscha d' auzada brutta che vegn utilisada per intents d' abitar en ina vischnanca. 
^2 La lescha oblighescha las vischnancas da publitgar mintga onn lur plan da quotas d' emprimas abitaziuns ed il stadi detaglià da sia execuziun. 
Constituziun federala da la Confederaziun svizra dals 18 d’avrigl 1999: Art. 76
Art. 76 Auas 
^1 La Confederaziun procura en il rom da sias cumpetenzas per in' utilisaziun spargnusa e la protecziun da las resursas d' aua sco er per il cumbat cunter las consequenzas nuschaivlas da l' aua. 
^2 Ella fixescha ils princips davart il mantegniment e l' utilisaziun da las resursas d' aua, davart il diever da las auas per producir energia e per intents da sfradentar sco er davart autras intervenziuns en la circulaziun da l' aua. 
^3 Ella decretescha prescripziuns davart la protecziun da las auas, la garanzia da la quota commensurada da l' aua restanta, las construcziuns en connex cun las auas, la segirezza dals implants da serra e davart las influenzas da las precipitaziuns atmosfericas. 
^4 Ils chantuns disponan da las resursas d' aua. En il rom da la legislaziun federala pon els incassar taxas per l' utilisaziun da las auas. La Confederaziun ha il dretg d' utilisar las auas per sias interpresas da transport; ella paja per quest intent ina taxa ed ina indemnisaziun. 
^5 Davart ils dretgs vi da resursas d' aua internaziunalas e davart las taxas colliadas cun quests dretgs decida la Confederaziun cun agid dals chantuns pertutgads. Sche plirs chantuns na pon betg sa cunvegnir davart ils dretgs vi da resursas d' aua interchantunalas, decida la Confederaziun. 
^6 Ademplind sias incumbensas resguarda la Confederaziun ils interess dals chantuns dals quals deriva l' aua. 
Constituziun federala da la Confederaziun svizra dals 18 d’avrigl 1999: Art. 77
Art. 77 Guaud 
^1 La Confederaziun procura ch' il guaud possia ademplir sias funcziuns da protecziun, da niz e da recreaziun. 
^2 Ella fixescha ils princips per la protecziun dal guaud. 
^3 Ella promova las mesiras per il mantegniment dal guaud. 
Constituziun federala da la Confederaziun svizra dals 18 d’avrigl 1999: Art. 78
Art. 78 Protecziun da la natira e da la patria 
^1 Per la protecziun da la natira e da la patria èn cumpetents ils chantuns. 
^2 Ademplind sias incumbensas resguarda la Confederaziun ils interess da la protecziun da la natira e da la patria. Ella ha quità da cuntradas, da maletgs dal lieu, da lieus istorics sco er da monuments da natira e da cultura; ella mantegna quels en lur furma integrala, sche l' interess public pretenda quai. 
^3 Ella po sustegnair las stentas da la protecziun da la natira e da la patria ed acquistar u segirar tras contract u tras expropriaziun objects da muntada per l' entira Svizra. 
^4 Ella decretescha prescripziuns per la protecziun da la fauna e flora e per mantegnair lur spazis da viver en la varietad natirala. Ella protegia las spezias periclitadas da l' extincziun. 
^5 Palids e cuntradas da palì da bellezza particulara e da muntada per l' entira Svizra èn protegidas. En quellas na dastgan vegnir construids nagins stabiliments, ed igl è er scumandà da far midadas dal terren. Ina excepziun èn installaziuns che servivan gia avant a la protecziun u a l' utilisaziun agricula da las palids e da las cuntradas da palì. 
Constituziun federala da la Confederaziun svizra dals 18 d’avrigl 1999: Art. 79
Art. 79 Pestga e chatscha 
La Confederaziun fixescha ils princips per l' execuziun da la pestga e da la chatscha, spezialmain per mantegnair la varietad da las spezias da peschs, dals mamifers selvadis e dals utschels. 
Constituziun federala da la Confederaziun svizra dals 18 d’avrigl 1999: Art. 80
Art. 80 Protecziun dals animals 
^1 La Confederaziun decretescha prescripziuns davart la protecziun dals animals. 
^2 Ella regla particularmain: 
a. il tegnair e tgirar animals; 
b. ils experiments cun animals e las intervenziuns vi da l' animal viv; 
c. il niz d' animals; 
d. l' import d' animals e da products d' animals; 
e. il commerzi cun animals ed ils transports d' animals; 
f. il mazzar animals. 
^3 Ils chantuns èn cumpetents per l' execuziun da las prescripziuns, sche la lescha na resalva betg quella a la Confederaziun. 
Constituziun federala da la Confederaziun svizra dals 18 d’avrigl 1999: Art. 81
Art. 81 Ovras publicas 
La Confederaziun po realisar e metter en funcziun ovras publicas u sustegnair lur realisaziun en l' interess da l' entir pajais u d' ina gronda part da quel. 
Constituziun federala da la Confederaziun svizra dals 18 d’avrigl 1999: Art. 82
Art. 82 Traffic sin via 
^1 La Confederaziun decretescha prescripziuns davart il traffic sin via. 
^2 Ella exequescha la surveglianza suprema da las vias d' impurtanza per l' entira Svizra; ella po fixar tgeninas vias da transit che ston esser avertas per il traffic. 
^3 Il diever da las vias publicas è gratuit. L' Assamblea federala po permetter excepziuns. 
Constituziun federala da la Confederaziun svizra dals 18 d’avrigl 1999: Art. 83
Art. 83 Vias naziunalas 1 
^1 La Confederaziun garantescha la construcziun d' ina rait da vias naziunalas ch' èn utilisablas. 
^2 La Confederaziun construescha, maina e mantegna las vias naziunalas. Ella porta ils custs correspundents. Ella po delegar questa incumbensa cumplettamain u parzialmain a purtaders publics, privats u maschadads. 
^3 ... 
Constituziun federala da la Confederaziun svizra dals 18 d’avrigl 1999: Art. 84
Art. 84 Transit da las Alps 1 
^1 La Confederaziun protegia il territori da las Alps da las consequenzas negativas dal traffic da transit. Ella limitescha las grevezzas tras il traffic da transit per ch' ellas na sajan betg nuschaivlas ni per ils umans, ni per ils animals, ni per las plantas e n' er betg per lur spazis da viver. 
^2 Il traffic da martganzia transalpin da cunfin a cunfin succeda cun la viafier. Il Cussegl federal prenda las mesiras necessarias. Excepziuns èn be admissiblas, sch' ellas èn indispensablas. Ellas ston vegnir definidas pli detagliadamain en ina lescha. 
^3 La capacitad da las vias da transit en il territori da las Alps na dastga betg vegnir augmentada. Questa restricziun na vala betg per vias da sviament che distgargian ils lieus dal traffic da transit. 
Constituziun federala da la Confederaziun svizra dals 18 d’avrigl 1999: Art. 85
Art. 85 Taxa sin il traffic da camiuns pesants 1 
^1 La Confederaziun po incassar sin il traffic da camiuns pesants ina taxa dependenta da la prestaziun e dal consum da carburant, uschenavant ch' il traffic da camiuns pesants chaschuna custs a la generalitad che n' èn betg cuvrids d' autras prestaziuns u taxas. 
^2 Il retgav net da la taxa vegn applitgà per cuvrir ils custs che stattan en connex cun il traffic sin via. 
^3 Ils chantuns vegnan participads al retgav net. Tar la calculaziun da las parts èn da resguardar particularmain ils effects da la taxa sin las regiuns muntagnardas e periferas. 
Constituziun federala da la Confederaziun svizra dals 18 d’avrigl 1999: Art. 86
Art. 86 Taglia da consum sin carburants ed autras taxas da traffic 
^1 La Confederaziun po incassar ina taglia da consum sin carburants. 
^2 Ella incassescha ina taxa per il diever da las vias naziunalas tras vehichels a motor e chars annexs che n' èn betg suttamess a la taxa sin il traffic da camiuns pesants. 
^3 Ella applitgescha la mesadad dal retgav net da la taglia da consum sin tut ils carburants, cun excepziun dals carburants d' aviatica, sco er il retgav net da las taxas per las vias naziunalas per las suandantas incumbensas ed expensas en connex cun il traffic sin via: 
a. la construcziun, il mantegniment ed il manaschi da las vias naziunalas; 
b. las mesiras per promover il traffic cumbinà ed il transport da vehichels a motor accumpagnads; 
c. las contribuziuns als custs per las vias principalas; 
d. las contribuziuns a construcziuns da protecziun cunter forzas da la natira ed a mesiras da protecziun da l' ambient e da la cuntrada ch' èn necessarias causa il traffic sin via; 
e. las contribuziuns generalas als custs dals chantuns per vias ch' èn avertas per il traffic da vehichels a motor; 
f. las contribuziuns als chantuns senza vias naziunalas. 
3^bis Ella applitgescha la mesadad dal retgav net da la taglia da consum sin tut ils carburants d' aviatica per las suandantas incumbensas ed expensas en connex cun il traffic aviatic: 
a. las contribuziuns a las mesiras da la protecziun da l' ambient che daventan necessarias pervia dal traffic aviatic; 
b. las contribuziuns a mesiras da segirezza per proteger il traffic aviatic cunter acts illegals, en spezial attentats terroristics e rapiments, uschenavant che questas mesiras n' èn betg chaussa d' autoritads statalas; 
c. las contribuziuns a mesiras per promover in aut nivel da segirezza tecnica en il traffic aviatic. 
^4 Sche quests meds na tanschan betg per las incumbensas e per las expensas en connex cun il traffic sin via u cun il traffic aviatic, incassescha la Confederaziun sin ils carburants respectivs in supplement tar la taglia da consum. 
Constituziun federala da la Confederaziun svizra dals 18 d’avrigl 1999: Art. 87
Art. 87 Viafiers ed ulteriurs meds da traffic 1 
La legislaziun davart il traffic da viafier, las pendicularas, la navigaziun sco er davart l' aviatica e l' astronautica è chaussa da la Confederaziun. 
Constituziun federala da la Confederaziun svizra dals 18 d’avrigl 1999: Art. 88
Art. 88 Sendas e vias da spassegiar 
^1 La Confederaziun fixescha ils princips per raits da sendas e vias da spassegiar. 
^2 Ella po sustegnair e coordinar mesiras dals chantuns per crear e mantegnair talas raits. 
^3 Ademplind sias incumbensas resguarda ella las raits da sendas e vias da spassegiar e remplazza vias ch' ella ha d' eliminar. 
Constituziun federala da la Confederaziun svizra dals 18 d’avrigl 1999: Art. 89
Art. 89 Politica d' energia 
^1 La Confederaziun ed ils chantuns s' engaschan en il rom da lur cumpetenzas per in provediment d' energia suffizient, diversifitgà, segir, economic ed ecologicamain acceptabel sco er per in consum d' energia spargnus e raziunal. 
^2 La Confederaziun fixescha ils princips per l' utilisaziun da l' energia indigena e regenerabla e per in consum d' energia spargnus e raziunal. 
^3 La Confederaziun decretescha prescripziuns davart il consum d' energia da stabiliments, vehichels ed apparats. Ella promova il svilup da tecnicas d' energia, spezialmain en ils secturs dal spargnar energia e da las energias regenerablas. 
^4 Per mesiras che pertutgan il consum d' energia en edifizis èn cumpetents oravant tut ils chantuns. 
^5 La Confederaziun tegna quint en sia politica d' energia da las stentas dals chantuns e da las vischnancas sco er da l' economia; ella resguarda las relaziuns en las singulas regiuns dal pajais e quai ch' è economicamain supportabel. 
Constituziun federala da la Confederaziun svizra dals 18 d’avrigl 1999: Art. 90
Art. 90 Energia nucleara 1 
La legislaziun sin il champ da l' energia nucleara è chaussa da la Confederaziun. 
Constituziun federala da la Confederaziun svizra dals 18 d’avrigl 1999: Art. 91
Art. 91 Transport d' energia 
^1 La Confederaziun decretescha prescripziuns davart il transport e la furniziun da l' energia electrica. 
^2 La legislaziun davart conducts da bischens per transportar carburants u combustibels liquids u en furma da gas è chaussa da la Confederaziun. 
Constituziun federala da la Confederaziun svizra dals 18 d’avrigl 1999: Art. 92
Art. 92 Posta e telecommunicaziun 
^1 Ils fatgs da posta e telecommunicaziun èn chaussa da la Confederaziun. 
^2 La Confederaziun procura per in provediment suffizient ed ad in pretsch raschunaivel da servetschs da posta e da telecommunicaziun en tut las parts dal pajais. Las tariffas vegnan fixadas tenor princips unitars. 
Constituziun federala da la Confederaziun svizra dals 18 d’avrigl 1999: Art. 93
Art. 93 Radio e televisiun 
^1 La legislaziun davart radio e televisiun sco er davart autras furmas da telediffusiun publica da represchentaziuns ed infurmaziuns suttastat a la Confederaziun. 
^2 Il radio e la televisiun contribueschan a la furmaziun ed al svilup cultural, a la furmaziun libra da l' opiniun sco er al divertiment. Els resguardan las atgnadads dal pajais ed ils basegns dals chantuns. Els preschentan ils eveniments a moda correcta ed reflecteschan adequatamain la diversitad da las opiniuns. 
^3 L' independenza dal radio e da la televisiun sco er l' autonomia en la furmaziun dals programs èn garantidas. 
^4 Igl è da prender resguard da la situaziun e dals pensums d' autras medias, oravant tut da la pressa. 
^5 Protestas concernent programs pon vegnir inoltradas ad ina instanza da recurs independenta per il giudicament. 
Constituziun federala da la Confederaziun svizra dals 18 d’avrigl 1999: Art. 94
Art. 94 Princips da l' urden economic 
^1 La Confederaziun ed ils chantuns sa tegnan al princip da la libertad economica. 
^2 Els defendan ils interess da l' economia svizra cumplessiva e contribueschan cun l' economia privata a la prosperitad ed a la segirezza economica da la populaziun. 
^3 En il rom da lur cumpetenzas procuran els per cundiziuns da basa favuraivlas per l' economia privata. 
^4 Divergenzas dal princip da la libertad economica, surtut er mesiras che sa drizzan cunter la concurrenza, èn be admessas, sch' ellas èn previsas en la Constituziun federala u fundadas tras dretgs da regals chantunals. 
Constituziun federala da la Confederaziun svizra dals 18 d’avrigl 1999: Art. 95
Art. 95 Activitad da gudogn en l' economia privata 1 
^1 La Confederaziun po decretar prescripziuns davart l' activitad da gudogn en l' economia privata. 
^2 Ella procura per in spazi economic omogen en Svizra. Ella garantescha che persunas cun ina scolaziun scientifica u cun in diplom d' ina scola federala, chantunala u renconuschì d' in chantun possian exequir lur professiun en l' entira Svizra. 
^3 Per proteger l' economia publica, la proprietad privata ed ils acziunaris ed er en il senn d' ina gestiun duraivla d' interpresas definescha la lescha directivas per las societads d' aczias svizras, quotadas en Svizra u a l' exteriur, tenor ils princips suandants: 
a. La radunanza generala votescha mintga onn davart la summa totala da las remuneraziuns ( daners e valur da las prestaziuns materialas) per il cussegl d' administraziun, per la direcziun generala e per il cussegl consultativ. Ella elegia mintga onn il president dal cussegl d' administraziun e mintga singul commember dal cussegl d' administraziun e da la cumissiun da remuneraziun sco er in represchentant independent da las persunas cun il dretg da votar. Las cassas da pensiun voteschan en l' interess da lur persunas assicuradas e rendan transparent co ch' ellas han votà. Ils acziunaris pon votar electronicamain sin distanza; els na pon betg vegnir represchentads d' in commember d' in organ da la societad u d' in depositari. 
b. Ils commembers dals organs da la societad na survegnan naginas indemnisaziuns da partenza u autras indemnisaziuns, naginas remuneraziuns anticipadas, naginas premias per cumpras e venditas d' interpresas e nagins contracts supplementars da consulenza u da lavur cun societads da la medema gruppa. La gestiun da la societad na dastga betg vegnir delegada ad ina persuna giuridica. 
c. Ils statuts regleschan l' import dals credits, emprests e rentas als commembers dals organs da la societad, sco er lur plans da reussida, ils plans da participaziun, il dumber permiss da mandats ordaifer il concern sco er la durada dals contracts da lavur dals commembers da la direcziun generala. 
d. La violaziun da las disposiziuns tenor las literas a-c vegn sancziunada cun in chasti da detenziun fin a trais onns e cun in chasti pecuniar fin a sis remuneraziuns annualas. 
Constituziun federala da la Confederaziun svizra dals 18 d’avrigl 1999: Art. 96
Art. 96 Politica da concurrenza 
^1 La Confederaziun decretescha prescripziuns cunter consequenzas economicamain u socialmain nuschaivlas da cartels e d' autras restricziuns da la concurrenza. 
^2 Ella prenda mesiras 
a. per impedir abus en la furmaziun dals pretschs tras interpresas ed organisaziuns da dretg privat u da dretg public cun ina posiziun dominanta sin il martgà; 
b. cunter la concurrenza illoiala. 
Constituziun federala da la Confederaziun svizra dals 18 d’avrigl 1999: Art. 97
Art. 97 Protecziun da consumentas e consuments 
^1 La Confederaziun prenda mesiras per proteger las consumentas ed ils consuments. 
^2 Ella decretescha prescripziuns davart ils meds giuridics che stattan a disposiziun a las organisaziuns dals consuments. Sin il sectur da la legislaziun federala davart la concurrenza illoiala han questas organisaziuns ils medems dretgs sco las federaziuns professiunalas ed economicas. 
^3 Ils chantuns prevesan per dispitas fin ad ina tscherta valur ina procedura da mediaziun u ina procedura giudiziala simpla e speditiva. Il Cussegl federal fixescha il limit da la valur en lita. 
Constituziun federala da la Confederaziun svizra dals 18 d’avrigl 1999: Art. 98
Art. 98 Bancas ed assicuranzas 
^1 La Confederaziun decretescha prescripziuns davart las bancas e la bursa; latiers tegna ella quint da l' incumbensa e da la situaziun speziala da las bancas chantunalas. 
^2 Ella po decretar prescripziuns davart prestaziuns da servetsch finanzialas sin auters secturs. 
^3 Ella decretescha prescripziuns davart las assicuranzas privatas. 
Constituziun federala da la Confederaziun svizra dals 18 d’avrigl 1999: Art. 99
Art. 99 Politica monetara 
^1 Ils fatgs monetars suttastattan a la Confederaziun; ella suletta ha il dretg d' emetter munaida e bancnotas. 
^2 La Banca naziunala svizra fa sco banca centrala independenta ina politica monetara che serva als interess generals dal pajais; ella vegn administrada cun la cooperaziun e sut la surveglianza da la Confederaziun. 
^3 La Banca naziunala svizra furma ord ses retgavs reservas monetaras suffizientas; ina part da questas reservas vegn fatga cun aur. 
^4 Il retgav net da la Banca naziunala svizra va per almain dus terzs als chantuns. 
Constituziun federala da la Confederaziun svizra dals 18 d’avrigl 1999: Art. 100
Art. 100 Politica da conjunctura 
^1 La Confederaziun prenda mesiras per segirar in svilup equilibrà da la conjunctura, particularmain per prevegnir e cumbatter la dischoccupaziun e la chareschia. 
^2 Ella resguarda il svilup economic da las singulas regiuns dal pajais. Ella collavura cun ils chantuns e cun l' economia. 
^3 En ils fatgs monetars e da credit, en l' economia exteriura e sin il sectur da las finanzas publicas po ella divergiar dal princip da la libertad economica, sche quai è necessari. 
^4 La Confederaziun, ils chantuns e las vischnancas resguardan la situaziun da la conjunctura en lur politica d' entradas e d' expensas. 
^5 Per stabilisar la conjunctura po la Confederaziun incassar temporarmain supplements u conceder rabats sin taxas e taglias previsas dal dretg federal. Ils meds incassads en questa maniera èn da bloccar. Suenter ch' els vegnan dads liber, vegnan taxas e taglias directas restituidas individualmain, las taxas e taglias indirectas vegnan duvradas per conceder rabats u per procurar lavur. 
^6 La Confederaziun po obligar las interpresas da furmar reservas per procurar lavur; ella conceda per la paja levgiaments da taglias e po er obligar ils chantuns da far il medem. Suenter che questas reservas èn vegnidas dadas libras decidan las interpresas libramain davart lur diever en il rom dals intents previs da la lescha. 
Constituziun federala da la Confederaziun svizra dals 18 d’avrigl 1999: Art. 101
Art. 101 Politica d' economia da l' exteriur 
^1 La Confederaziun defenda ils interess da l' economia svizra en l' exteriur. 
^2 En cas spezials po ella prender mesiras per proteger l' economia indigena. Sch' i fa da basegn po ella divergiar dal princip da la libertad economica. 
Constituziun federala da la Confederaziun svizra dals 18 d’avrigl 1999: Art. 102
Art. 102 Provediment dal pajais 1 
^1 La Confederaziun segirescha il provediment dal pajais cun bains e servetschs necessaris per viver en cas da smanatschas da la politica da pussanza u da guerras sco er en situaziuns da grevas mancanzas che l' economia na po betg dumagnar be cun agens meds. Ella prenda las mesiras preventivas. 
^2 Sch' i fa da basegn po ella divergiar dal princip da la libertad economica. 
Constituziun federala da la Confederaziun svizra dals 18 d’avrigl 1999: Art. 103
Art. 103 Politica da structura 1 
La Confederaziun po sustegnair regiuns dal pajais economicamain smanatschadas sco er promover branschas economicas e professiuns, sche mesiras raschunaivlas da l' agen agid na bastan betg per segirar lur existenza. Sch' i fa basegn po ella divergiar dal princip da la libertad economica. 
Constituziun federala da la Confederaziun svizra dals 18 d’avrigl 1999: Art. 104
Art. 104 Agricultura 
^1 La Confederaziun procura che l' agricultura prestia cun ina producziun durabla ed orientada vers il martgà ina contribuziun essenziala per: 
a. in provediment segir da la populaziun; 
b. il mantegniment da la basa da viver natirala e per la tgira d' ina cuntrada cultivada; 
c. l' urbanisaziun decentralisada dal pajais. 
^2 Cumplettond l' agen agid ch' ins po pretender da l' agricultura e, sche necessari er divergiond dal princip da la libertad economica, promova la Confederaziun ils manaschis purils che cultiveschan il terren. 
^3 Ella fixescha mesiras per che l' agricultura possia ademplir sias incumbensas multifaras. Ella ha particularmain las sequentas cumpetenzas ed incumbensas: 
a. Ella cumplettescha l' entrada dals purs cun pajaments directs per realisar ina indemnisaziun commensurada per las prestaziuns furnidas, cun la premissa ch' ina prestaziun ecologica saja cumprovada. 
b. Ella promova furmas da producziun cun impuls economics avantagius che resguardan spezialmain la natira, l' ambient ed ils animals. 
c. Ella decretescha prescripziuns concernent la decleraziun da l' origin, da la qualitad, da la metoda da producziun e da la procedura d' elavuraziun per victualias. 
d. Ella protegia l' ambient da donns chaschunads dal diever exagerà da fertilisaders, da chemicalias e d' autras materias auxiliaras. 
e. Ella po promover la perscrutaziun, la cussegliaziun e la scolaziun agricula ed er prestar agids d' investiziun. 
f. Ella po decretar prescripziuns per consolidar la proprietad funsila dals purs. 
^4 Ella metta a disposiziun per quest intent meds finanzials liads a l' intent dal sectur agricul e meds generals da la Confederaziun. 
Constituziun federala da la Confederaziun svizra dals 18 d’avrigl 1999: Art. 105
Art. 105 Alcohol 
La legislaziun davart la fabricaziun, l' import, la purificaziun e la vendita da vinars suttastat a la Confederaziun. Ella tegna particularmain quint dals effects nuschaivels dal consum d' alcohol. 
Constituziun federala da la Confederaziun svizra dals 18 d’avrigl 1999: Art. 106
Art. 106 Gieus per daners 
^1 La Confederaziun decretescha prescripziuns davart ils gieus per daners, tegnend quint dals interess dals chantuns. 
^2 Per installar e per manar bancas da gieu è necessaria ina concessiun da la Confederaziun. Tar la surdada da concessiuns resguarda la Confederaziun las cundiziuns regiunalas. Ella incassescha ina taxa sin bancas da gieu che dependa dal retgav; la taxa na dastga betg surpassar 80 pertschient dal retgav brut da gieu. Questa taxa è destinada a l' assicuranza per vegls, survivents ed invaliditad. 
^3 Ils chantuns èn cumpetents per permetter e per survegliar: 
a. ils gieus per daners accessibels ad in dumber illimità da persunas en plirs lieus ed en ils quals i vegn tratg la sort u procedì en moda sumeglianta; exceptads èn ils sistems da jackpot da las bancas da gieu; 
b. las scumessas da sport; 
c. ils gieus d' inschign. 
^4 Ils alineas 2 e 3 vegnan er applitgads per ils gieus per daners purschids a basa da la telecommunicaziun. 
^5 La Confederaziun ed ils chantuns tegnan quint dals privels en connex cun ils gieus per daners. Tras la legislaziun e tras mesiras da surveglianza garanteschan els ina protecziun adequata, resguardond en quest connex las differentas caracteristicas dals gieus sco er la furma ed il lieu da la purschida. 
^6 Ils chantuns garanteschan ch' ils retgavs nets dals gieus tenor l' alinea 3 literas a e b vegnian duvrads dal tuttafatg per intents d' utilitad publica, en spezial en ils secturs da la cultura, dals fatgs socials e dal sport. 
^7 La Confederaziun ed ils chantuns sa coordineschan per ademplir lur incumbensas. Perquai stgaffescha la lescha in organ cuminaivel che sa cumpona mintgamai per la mesadad da commembers dals organs executivs da la Confederaziun e dals chantuns. 
Constituziun federala da la Confederaziun svizra dals 18 d’avrigl 1999: Art. 107
Art. 107 Armas e material da guerra 
^1 La Confederaziun decretescha prescripziuns cunter il diever abusiv d' armas, d' accessoris d' armas e da muniziun. 
^2 Ella decretescha prescripziuns davart la fabricaziun, l' acquist e la vendita sco er davart l' import, l' export ed il transit da material da guerra. 
Constituziun federala da la Confederaziun svizra dals 18 d’avrigl 1999: Art. 108
Art. 108 Promoziun da la construcziun d' abitaziuns e da la proprietad d' abitaziuns 
^1 La Confederaziun promova la construcziun d' abitaziuns ed er l' acquist da proprietad d' abitaziuns e da chasas destinadas al diever persunal da privats sco er l' activitad da purtaders ed organisaziuns per la construcziun d' abitaziuns d' util public. 
^2 Ella promova oravant tut l' acquist e l' avertura da terren per la construcziun d' abitaziuns, la raziunalisaziun e la reducziun dals pretschs per la construcziun d' abitaziuns sco er la reducziun dals custs d' abitar. 
^3 Ella po decretar prescripziuns davart l' avertura da terren per la construcziun d' abitaziuns e davart la raziunalisaziun da la construcziun. 
^4 Ella resguarda particularmain ils interess da famiglias, d' attempads, da persunas basegnusas e d' impedids. 
Constituziun federala da la Confederaziun svizra dals 18 d’avrigl 1999: Art. 109
Art. 109 Fatgs da fittanza 
^1 La Confederaziun po decretar prescripziuns cunter ils abus en ils fatgs da fittanza, surtut cunter tschains da fittanza abusivs, sco er davart la pussaivladad da protestar cunter desditgas abusivas e davart la prolungaziun limitada da relaziuns da fittanza. 
^2 Ella po decretar prescripziuns davart la decleraziun cun vigur lianta da contracts da fittanza generals. Tals contracts dastgan be vegnir declerads sco generalmain liants, sch' els tegnan quint a moda commensurada dals interess motivads da minoritads sco er da las differenzas regiunalas e sch' els na pregiuditgeschan betg l' egualitad da dretg. 
Constituziun federala da la Confederaziun svizra dals 18 d’avrigl 1999: Art. 110
Art. 110 Lavur 1 
^1 La Confederaziun po decretar prescripziuns davart: 
a. la protecziun da las lavurantas e dals lavurants; 
b. la relaziun tranter patruns e lavurants, particularmain davart la reglamentaziun communabla da dumondas da manaschi e fatgs professiunals; 
c. l' intermediaziun da lavur; 
d. la decleraziun cun vigur lianta da contracts da lavur collectivs. 
^2 Contracts da lavur collectivs dastgan vegnir declerads sco generalmain liants, sch' els tegnan quint a moda commensurada dals interess motivads da minoritads sco er da las differenzas regiunalas e sch' els na pregiuditgeschan betg la libertad sindicala. 
^3 Il 1. d' avust è il di da la festa naziunala. Concernent il dretg da lavur è el egual a las dumengias ed è pajà. 
Constituziun federala da la Confederaziun svizra dals 18 d’avrigl 1999: Art. 111
Art. 111 Prevenziun per vegls, survivents ed invalids 
^1 La Confederaziun prenda mesiras per ina prevenziun suffizienta per vegls, survivents ed invalids. Quella sa basa sin trais pitgas, numnadamain sin l' assicuranza federala per vegls, survivents ed invalids, sin la prevenziun professiunala e sin la prevenziun individuala. 
^2 La Confederaziun procura che l' assicuranza per vegls, survivents ed invalids sco er la prevenziun professiunala possian ademplir lur intents permanentamain. 
^3 Ella po obligar ils chantuns da liberar da la taglia las instituziuns da l' assicuranza federala per vegls, survivents ed invalids sco er da la prevenziun professiunala e conceder als assicurads ed a lur patrunas e patruns levgiaments da taglia sin contribuziuns e dretgs ch' els pon pretender. 
^4 En collavuraziun cun ils chantuns promova ella la prevenziun individuala, particularmain cun mesiras da la politica fiscala e da la politica da proprietad. 
Constituziun federala da la Confederaziun svizra dals 18 d’avrigl 1999: Art. 112
Art. 112 Assicuranza da vegls, survivents ed invalids 
^1 La Confederaziun decretescha prescripziuns davart l' assicuranza da vegls, survivents ed invalids. 
^2 Ella observa ils suandants princips: 
a. L' assicuranza è obligatorica. 
a .1 Ella conceda prestaziuns finanzialas e materialas. 
b. Las rentas han da cuvrir commensuradamain il basegn d' existenza. 
c. La renta maximala correspunda sin il pli al dubel da la renta minimala. 
d. Las rentas vegnan adattadas almain da tut al svilup dals pretschs. 
^3 L' assicuranza vegn finanziada: 
a. tras contribuziuns dals assicurads; latiers pajan las patrunas ed ils patruns la mesadad da las contribuziuns per lur lavurantas e lavurants; 
b. tras prestaziuns da la Confederaziun. 
^4 Las prestaziuns da la Confederaziun muntan sin il pli la mesadad da las expensas. 
^5 Las prestaziuns da la Confederaziun vegnan cuvridas en emprima lingia ord il retgav net da la taglia sin tubac, da la taglia sin vinars e da la taxa sin bancas da gieus. 
^6 ... 
Constituziun federala da la Confederaziun svizra dals 18 d’avrigl 1999: Art. 112a
Art. 112a Prestaziuns supplementaras 
^1 La Confederaziun ed ils chantuns pajan prestaziuns supplementaras a persunas, tar las qualas las prestaziuns da l' assicuranza per vegls, survivents ed invalids na cuvran betg il basegn d' existenza. 
^2 La lescha fixescha la dimensiun da las prestaziuns supplementaras sco er las incumbensas e las cumpetenzas da la Confederaziun e dals chantuns. 
Constituziun federala da la Confederaziun svizra dals 18 d’avrigl 1999: Art. 112b
Art. 112b Promoziun da l' integraziun d' invalids*2 
^1 La Confederaziun promova l' integraziun d' invalids cun pajar prestaziuns finanzialas e materialas. Per quest intent po ella utilisar ils meds da l' assicuranza d' invalids. 
^2 Ils chantuns promovan l' integraziun d' invalids, spezialmain tras contribuziuns vi da la construcziun e vi da la gestiun d' instituziuns che servan ad abitar ed a lavurar. 
^3 La lescha fixescha las finamiras, ils princips ed ils criteris da l' integraziun. 
Constituziun federala da la Confederaziun svizra dals 18 d’avrigl 1999: Art. 112c
Art. 112c Agid als attempads ed als impedids*2 
^1 Ils chantuns procuran per l' agid e per la tgira dals attempads e dals impedids a chasa. 
^2 La Confederaziun sustegna stentas per tut la Svizra en favur dals attempads e dals impedids a chasa. Per quest intent po ella impunder meds finanzials da l' assicuranza da vegls, survivents ed invalids. 
Constituziun federala da la Confederaziun svizra dals 18 d’avrigl 1999: Art. 113
Art. 113 Prevenziun professiunala 1 
^1 La Confederaziun decretescha prescripziuns davart la prevenziun professiunala. 
^2 Ella observa ils suandants princips: 
a. La prevenziun professiunala pussibilitescha ensemen cun l' assicuranza da vegls, survivents ed invalids da mantegnair il nivel da viver anteriur a moda commensurada. 
b. La prevenziun professiunala è obligatorica per lavurantas e lavurants; la lescha po prevair excepziuns. 
c. Las patrunas ed ils patruns assicureschan lur lavurantas e lavurants tar ina instituziun da prevenziun; sche necessari dat la Confederaziun ad els la pussaivladad d' assicurar las lavurantas ed ils lavurants tar ina instituziun da prevenziun federala. 
d. Persunas cun gudogn independent pon s' assicurar voluntarmain tar ina instituziun da prevenziun. 
e. Per tschertas gruppas da persunas cun gudogn independent po la prevenziun professiunala vegnir declerada sco obligatorica, saja quai generalmain u per singulas ristgas. 
^3 La prevenziun professiunala vegn finanziada tras las contribuziuns dals assicurads; latiers pajan las patrunas ed ils patruns almain la mesadad da las contribuziuns da lur lavurantas e lavurants. 
^4 Las instituziuns da prevenziun ston satisfar a las pretensiuns minimalas dal dretg federal; per la schliaziun d' incumbensas spezialas po la Confederaziun prevair mesiras applitgablas en tut la Svizra. 
Constituziun federala da la Confederaziun svizra dals 18 d’avrigl 1999: Art. 114
Art. 114 Assicuranza da dischoccupads 
^1 La Confederaziun decretescha prescripziuns davart l' assicuranza da dischoccupads. 
^2 Ella observa ils suandants princips: 
a. L' assicuranza conceda ina cumpensaziun commensurada da l' acquist e sustegna mesiras destinadas per impedir e cumbatter la dischoccupaziun. 
b. La participaziun è obligatorica per lavurantas e lavurants; la lescha po prevair excepziuns. 
c. Persunas cun gudogn independent pon s' assicurar voluntarmain. 
^3 L' assicuranza vegn finanziada tras las contribuziuns dals assicurads; latiers pajan las patrunas e patruns la mesadad da las contribuziuns per lur lavurantas e lavurants. 
^4 La Confederaziun ed ils chantuns furneschan prestaziuns finanzialas en cas da relaziuns extraordinarias. 
^5 La Confederaziun po decretar prescripziuns davart il provediment dals dischoccupads. 
Constituziun federala da la Confederaziun svizra dals 18 d’avrigl 1999: Art. 115
Art. 115 Sustegniment da persunas basegnusas 
Persunas basegnusas vegnan sustegnidas da lur chantun da domicil. La Confederaziun regla las excepziuns e las cumpetenzas. 
Constituziun federala da la Confederaziun svizra dals 18 d’avrigl 1999: Art. 116
Art. 116 Supplements da famiglias ed assicuranza da maternitad 
^1 Ademplind sias incumbensas resguarda la Confederaziun ils basegns da la famiglia. Ella po sustegnair mesiras per la protecziun da la famiglia. 
^2 Ella po decretar prescripziuns davart ils supplements da famiglia e manar ina cassa federala da cumpensaziun. 
^3 Ella instituescha in' assicuranza da maternitad. Er persunas che na pon betg giudair las prestaziuns da l' assicuranza pon vegnir obligadas da pajar contribuziuns. 
^4 La Confederaziun po declerar sco obligatorica la participaziun a cassas da cumpensaziun per famiglias e l' assicuranza da maternitad, saja quai generalmain u per singulas gruppas da la populaziun; ella po far dependentas sias prestaziuns da prestaziuns commensuradas dals chantuns. 
Constituziun federala da la Confederaziun svizra dals 18 d’avrigl 1999: Art. 117
Art. 117 Assicuranza da malsauns e cunter accidents 
^1 La Confederaziun decretescha prescripziuns davart l' assicuranza da malsauns e cunter accidents. 
^2 Ella po declerar sco obligatorica l' assicuranza da malsauns e cunter accidents, saja quai generalmain u per singulas gruppas da la populaziun. 
Constituziun federala da la Confederaziun svizra dals 18 d’avrigl 1999: Art. 118
Art. 118 Protecziun da la sanadad 
^1 En il rom da sias cumpetenzas prenda la Confederaziun mesiras per proteger la sanadad. 
^2 Ella decretescha prescripziuns davart: 
a. la manipulaziun da victualias sco er da medicaments, meds narcotics, organissems, chemicalias ed objects che pon periclitar la sanadad; 
b. il cumbat cunter malsognas d' umans u d' animals transmissiblas e fitg derasadas u privlusas; 
c. la protecziun cunter radis ionisants. 
Constituziun federala da la Confederaziun svizra dals 18 d’avrigl 1999: Art. 118a
Art. 118a Medischina cumplementara 
En il rom da lur cumpetenzas procuran la Confederaziun ed ils chantuns ch' i vegnia tegnì quint da la medischina cumplementara. 
Constituziun federala da la Confederaziun svizra dals 18 d’avrigl 1999: Art. 118b
Art. 118b Perscrutaziun vi da l' uman 
^1 La Confederaziun decretescha prescripziuns davart la perscrutaziun vi da l' uman, uschenavant che la protecziun da sia dignitad e da sia persunalitad pretendan quai. En quest connex preserva ella la libertad da la perscrutaziun e tegna quint da l' impurtanza da la perscrutaziun per la sanadad e per la societad. 
^2 Per la perscrutaziun biologica e medicinala vi da l' uman resguarda ella ils princips suandants: 
a. mintga project da perscrutaziun premetta che la persuna che sa participescha a quest project u che la persuna ch' è autorisada tenor lescha da far quai haja dà ses consentiment suenter esser vegnida infurmada suffizientamain. La lescha po prevair excepziuns. Ina refusa è en mintga cas lianta; 
b. ils ristgs e las grevezzas per la persuna che sa participescha ad in project da perscrutaziun na dastgan betg star en ina disproporziun cun il niz che resulta da quest project; 
c. in project da perscrutaziun dastga vegnir realisà cun persunas incapablas da giuditgar sulettamain, sche enconuschientschas equivalentas na pon betg vegnir cuntanschidas cun persunas capablas da giuditgar. Sch' il project da perscrutaziun na lascha betg spetgar in niz direct per las persunas incapablas da giuditgar, dastgan ils ristgs e las grevezzas esser mo minimals; 
d. ina examinaziun independenta dal project da perscrutaziun sto confermar che la protecziun da las persunas che sa participeschan a quest project è garantida. 
Constituziun federala da la Confederaziun svizra dals 18 d’avrigl 1999: Art. 119
Art. 119 Medischina da reproducziun e tecnologia da gens sin il sectur uman 
^1 L' uman è protegì dal diever abusiv da la medischina da reproducziun e da la tecnologia da gens. 
^2 La Confederaziun decretescha prescripziuns davart il tractament da schermenza e dal patrimoni genetic. Ella procura per la protecziun da la dignitad dals umans, da la persunalitad e da la famiglia ed observa particularmain ils suandants princips: 
a. Tuts geners da clonar ed intervenziuns en il patrimoni genetic da cellas sexualas e d' embrios èn scumandads. 
b. Schermenzas e patrimonis genetics na umans na dastgan betg vegnir transferids en schermenzas umanas u vegnir unids cun quellas. 
c. Las proceduras da reproducziun cun agid da la medischina dastgan be vegnir applitgadas, sche la sterilitad u il privel dal transferiment d' ina greva malsogna na po betg vegnir eliminà autramain, dentant betg per obtegnair tar l' uffant tschertas qualitads giavischadas u per far perscrutaziuns; la fructificaziun da cellas d' ov umanas ordaifer il corp da la dunna è permessa be sut las cundiziuns fixadas da la lescha; ordaifer il corp da la dunna dastg' ins sviluppar mo tantas cellas d' ov en embrios sco quai ch' ins po immediatamain implantar ad ella. 
d. La donaziun d' embrios e tuts geners da maternitads fittadas èn scumandads. 
e. Cun schermenzas umanas e cun products ord embrios na dastga betg vegnir fatg commerzi. 
f. Il patrimoni genetic d' ina persuna dastga sulettamain vegnir analisà, registrà u palesà, sche la persuna pertutgada dat il consentiment u sche la lescha prescriva quai. 
g. Mintga persuna ha access a las datas davart ses origin genetic. 
Constituziun federala da la Confederaziun svizra dals 18 d’avrigl 1999: Art. 119a
Art. 119a Medischina da transplantaziun 
^1 La Confederaziun decretescha prescripziuns sin il sectur da la transplantaziun d' organs, tessids e cellas. Ella procura en quest connex per la protecziun da la dignitad umana, da la persunalitad e da la sanadad. 
^2 Ella fixescha oravant tut ils criteris per in' attribuziun gista dals organs. 
^3 La donaziun d' organs, da tessids e da cellas d' umans è gratuita. Il commerzi cun organs umans è scumandà. 
Constituziun federala da la Confederaziun svizra dals 18 d’avrigl 1999: Art. 120
Art. 120 Tecnologia da gens en il sectur betg uman 1 
^1 L' uman e ses ambient èn protegids dal diever abusiv da la tecnologia da gens. 
^2 La Confederaziun decretescha prescripziuns davart il tractament da la schermenza e dal patrimoni genetic d' animals, da plantas ed d' auters organissems; ella tegna quint da la dignitad da las creatiras sco er da la segirezza dals umans, dals animals e da l' ambient e protegia la varietad genetica da las spezias dals animals e da las plantas. 
Constituziun federala da la Confederaziun svizra dals 18 d’avrigl 1999: Art. 121
Art. 121 1 
^1 La legislaziun davart l' entrada, la partenza, la dimora ed il domicil dad estras e dad esters sco er davart la concessiun d' asil suttastat a la Confederaziun. 
^2 Las persunas estras pon vegnir expulsadas da la Svizra sch' ellas pericliteschan la segirezza dal pajais. 
^3 Ellas perdan lur dretg da dimora sco er las pretensiuns da dretg en connex cun lur dimora en Svizra, independentamain da lur status tenor il dretg da persunas estras, sch' ellas: 
a. èn vegnidas sentenziadas cun vigur legala pervia d' in delict da mazzament intenziunà, pervia d' ina violaziun u pervia d' in auter delict sexual grev, pervia d' in auter delict da violenza sco rapina, pervia da commerzi cun umans, pervia da commerzi cun drogas u pervia d' in delict d' infracziun; u 
b. han retratg en moda abusiva prestaziuns da las assicuranzas socialas u da l' agid social. 
^4 Il legislatur precisescha ils causals tenor l' alinea 3. El po cumplettar la glista cun ulteriurs causals. 
^5 Las persunas estras che perdan - tenor las alineas 3 e 4 - lur dretg da dimora sco er tut las pretensiuns da dretg en connex cun lur dimora en Svizra ston vegnir expulsadas da l' autoritad cumpetenta or da la Svizra e ston vegnir chastiadas cun in scumond d' entrar en Svizra da 5 fin 15 onns. En cas da repetiziun sto il scumond d' entrar en Svizra vegnir fixà per 20 onns. 
^6 Tgi che violescha il scumond d' entrar en Svizra u tgi ch' entra en autra moda u maniera illegalmain en Svizra, è culpabel. Il legislatur decretescha las disposiziuns correspundentas. 
Constituziun federala da la Confederaziun svizra dals 18 d’avrigl 1999: Art. 122
Art. 122 Dretg civil 
^1 La legislaziun concernent il dretg civil ed il dretg da process civil suttastat a la Confederaziun. 
^2 Ils chantuns èn cumpetents per l' organisaziun da las dretgiras e la giurisdicziun en fatgs civils, uschenavant che la lescha na prevesa nagut auter. 
Constituziun federala da la Confederaziun svizra dals 18 d’avrigl 1999: Art. 123
Art. 123 Dretg penal 
^1 La legislaziun concernent il dretg penal ed il dretg da process penal suttastat a la Confederaziun. 
^2 Ils chantuns èn cumpetents per l' organisaziun da las dretgiras, la giurisdicziun en fatgs penals sco er per l' execuziun penala e l' execuziun da mesiras, uschena-vant che la lescha na prevesa nagut auter. 
^3 La Confederaziun po conceder contribuziuns als chantuns per 
a. la construcziun da stabiliments; 
b. meglieraziuns da l' execuziun da chastis e da mesiras; 
c. instituziuns ch' exequeschan mesiras educativas en favur d' uffants, giuvenils e giuvens creschids. 
Constituziun federala da la Confederaziun svizra dals 18 d’avrigl 1999: Art. 123a
Art. 123a 
^1 Sch' in delinquent sexual u violent vegn resguardà sco extremamain privlus e con-siderà sco indifferent a la terapia en las expertisas ch' èn necessarias per la sentenzia giudiziala, sto el vegnir internà a vita duranta, pervia da la gronda ristga da recidiva. Relaschada anticipada e congedi èn exclus. 
^2 Novas expertisas pon vegnir fatgas mo, sche novas enconuschientschas scientificas cumprovan ch' il delinquent po vegnir guarì e ch' el na represchenta alura betg pli in privel per la publicitad. L' autoritad ch' ha dismess l' internament sin fundament da questas novas expertisas sto surpigliar la responsabladad per ina recidiva dal delin-quent. ^3 La Confederaziun po decretar prescripziuns davart l' execuziun da chastis e da me-siras. Ella po conceder contribuziuns als chantuns per: 
b. meglieraziuns da l' execuziun da chastis e da mesiras; c. instituziuns ch' exequeschan mesiras educativas en favur d' uffants, giuvenils e giuvens creschids. 
Constituziun federala da la Confederaziun svizra dals 18 d’avrigl 1999: Art. 123b
Art. 123b Nunscadenza da la persecuziun penala e dal chasti tar delicts sexuals e pornografics vi d' uffants avant lur pubertad 
La persecuziun da delicts sexuals u pornografics vi d' uffants che n' èn betg anc en la pubertad ed il chasti per tals delicts na scadan betg. 
Constituziun federala da la Confederaziun svizra dals 18 d’avrigl 1999: Art. 124
Art. 124 Agid a victimas 
Confederaziun e chantuns procuran che persunas ch' èn vegnidas pregiuditgadas tras in delict en lur integritad corporala, psichica u sexuala, obtegnian agid e vegnian er indemnisadas commensuradamain, sch' ellas èn vegnidas en difficultads economicas pervia dal delict. 
Constituziun federala da la Confederaziun svizra dals 18 d’avrigl 1999: Art. 125
Art. 125 Metrologia 
La legislaziun davart la metrologia è chaussa da la Confederaziun. 
Constituziun federala da la Confederaziun svizra dals 18 d’avrigl 1999: Art. 126
Art. 126 Gestiun da las finanzas*2 
^1 La Confederaziun tegna en equiliber a lunga vista sias expensas ed entradas. 
^2 L' import maximal da las expensas cumplessivas ch' èn d' approvar en il preventiv sa drizza tenor las entradas stimadas, resguardond la situaziun economica. 
^3 En cas d' in basegn extraordinari da pajaments po vegnir augmentà commensuradamain l' import maximal tenor alinea 2. Davart in augment concluda l' Assamblea federala tenor l' artitgel 159 alinea 3 litera c. 
^4 Sche las expensas cumplessivas che sa mussan en il quint dal stadi surpassan l' import maximal tenor alinea 2 u 3, èn las expensas supplementaras da cumpensar durant ils onns sequents. 
^5 La lescha regla ils detagls. 
Constituziun federala da la Confederaziun svizra dals 18 d’avrigl 1999: Art. 127
Art. 127 Princips da l' imposiziun da taglia 
^1 La furmaziun da las taglias, particularmain il circul dals pajataglia, l' object da la taglia e la calculaziun da quella, è da reglar en ses princips en la lescha sezza. 
^2 Uschenavant ch' il gener da taglia permetta quai, èn d' observar oravant tut ils princips da la generalitad e da la regularitad da l' imposiziun da taglia sco er il princip da l' imposiziun tenor la capacitad economica. 
^3 L' imposiziun dubla da taglia tranter ils chantuns è scumandada. La Confederaziun prenda las mesiras necessarias. 
Constituziun federala da la Confederaziun svizra dals 18 d’avrigl 1999: Art. 128
Art. 128 Taglias directas 1 
^1 La Confederaziun po incassar ina taglia directa: 
a. da maximalmain 11, 5 pertschient sin l' entrada da persunas natiralas; 
b. da maximalmain 8, 5 pertschient sin il retgav net da las persunas giuridicas; 
c. ... 
^2 Fixond las tariffas resguarda la Confederaziun las grevezzas fiscalas da las taglias directas dals chantuns e da las vischnancas. 
^3 Tar la taglia sin l' entrada da las persunas natiralas vegnan gulivadas periodicamain las consequenzas da la progressiun fraida. 
^4 La taglia vegn fixada ed incassada dals chantuns. Dal retgav brut da taglia van al-main 17 pertschient als chantuns. Questa procentuala po vegnir reducida fin a 15 pertschient, sch' ils effects da la gulivaziun da finanzas pretendan quai. 
Constituziun federala da la Confederaziun svizra dals 18 d’avrigl 1999: Art. 129
Art. 129 Armonisaziun da taglia 
^1 La Confederaziun fixescha ils princips da l' armonisaziun da las taglias directas da la Confederaziun, dals chantuns e da las vischnancas; ella resguarda las stentas dals chantuns per in' armonisaziun da taglia. 
^2 L' armonisaziun s' extenda a l' obligaziun da pajar taglia, a l' object ed a la fixaziun temporara da las taglias, al il dretg da procedura ed al il dretg penal fiscal. Exclus da l' armonisaziun èn particularmain las tariffas da taglia, ils pes da taglia ed ils imports libers da la taglia. 
^3 La Confederaziun po decretar prescripziuns cunter la concessiun d' avantatgs fiscals nungiustifitgads. 
Constituziun federala da la Confederaziun svizra dals 18 d’avrigl 1999: Art. 130
Art. 130 Taglia sin la plivalur*2 
^1 La Confederaziun po incassar ina taglia sin la plivalur cun ina taxa normala da maximalmain 6, 5 pertschient ed ina taxa reducida d' almain 2, 0 pertschient sin furniziuns d' objects e sin prestaziuns da servetsch inclusiv per agen diever sco er sin imports. 
^2 La lescha po fixar per la taxaziun da las prestaziuns dal sectur d' alloschament ina taxa tranter la taxa reducida e la taxa normala. 
^3 Sche la finanziaziun da l' assicuranza per vegls, survivents ed invalids n' è betg pli garantida pervia dal svilup da la structura da vegliadetgna, po la taxa normala vegnir auzada cun ina lescha federala per maximalmain 1 pertschient e la taxa reducida per maximal 0, 3 pertschient. 
^4 5 pertschient dal retgav betg lià ad in intent vegn impundì per la reducziun da las premias en l' assicuranza da malsauns a favur da las classas d' entradas bassas, sch' i na vegn betg fixada tras la lescha in' autra utilisaziun per distgargiar las classas d' en-tradas bassas. 
Constituziun federala da la Confederaziun svizra dals 18 d’avrigl 1999: Art. 131
Art. 131 Taglias spezialas da consum 1 
^1 La Confederaziun po incassar taglias spezialas da consum sin: 
a. tubac e products da tubac; 
b. vinars; 
c. biera; 
d. automobils e lur elements; 
e. petroli, auters ielis minerals, gas natiral ed ils products che vegnan gudagnads a chaschun da lur elavuraziun, sco er sin carburants. 
^2 Ella po incassar in supplement sin la taglia da consum per carburants. 
^3 Ils chantuns obtegnan 10 pertschient dal retgav net or da l' imposiziun da taglia sin vinars. Quests meds èn d' applitgar per cumbatter ils motivs e las consequenzas dal consum da substanzas che chaschunan dependenza. 
Constituziun federala da la Confederaziun svizra dals 18 d’avrigl 1999: Art. 132
Art. 132 Taglia da bul e taglia anticipada 
^1 La Confederaziun po incassar ina taglia da bul sin vaglias, quittanzas da premias d' assicuranza e sin auters documents dal traffic commerzial; exclus da la taglia èn documents en connex cun fatgs funsils u ipotecars. 
^2 La Confederaziun po incassar ina taglia anticipada sin il retgav da facultads moviblas da chapital, sin gudogns da lottaria sco er sin prestaziuns d' assicuranzas. 10 pertschient dal retgav da taglia van als chantuns. 
Constituziun federala da la Confederaziun svizra dals 18 d’avrigl 1999: Art. 133
Art. 133 Dazis 
La legislaziun davart ils dazis ed autras taxas sin la martganzia che va suror ils cunfins suttastat a la Confederaziun. 
Constituziun federala da la Confederaziun svizra dals 18 d’avrigl 1999: Art. 134
Art. 134 Exclusiun da taglias chantunalas e communalas 
Quai che la legislaziun federala inditgescha sco object da la taglia sin la plivalur, da las taglias spezialas da consum, da la taglia da bul e da la taglia anticipada u quai ch' ella declera sco liber da taglias, na dastga betg vegnir engrevgià dals chantuns e da las vischnancas cun taglias sumegliantas. 
Constituziun federala da la Confederaziun svizra dals 18 d’avrigl 1999: Art. 135
Art. 135 Gulivaziun da finanzas e da grevezzas 
^1 La Confederaziun decretescha prescripziuns davart ina gulivaziun da finanzas e da grevezzas commensurada tranter la Confederaziun ed ils chantuns sco er tranter ils chantuns. 
^2 La gulivaziun da finanzas e da grevezzas duai spezialmain: 
a. reducir las differenzas tranter ils chantuns areguard la capacitad finanziala; 
b. garantir als chantuns resursas finanzialas minimalas; 
c. gulivar grevezzas finanzialas sproporziunadas dals chantuns chaschunadas da lur cundiziuns geologicas, topograficas u socio-demograficas; 
d. promover la collavuraziun interchantunala cun gulivar las grevezzas; 
e. mantegnair la cumpetitivitad fiscala dals chantuns sin plaun naziunal ed internaziunal. 
^3 Ils meds per la gulivaziun da las resursas vegnan mess a disposiziun dals chantuns cun bleras resursas e da la Confederaziun. Las prestaziuns dals chantuns cun bleras resursas muntan almain a dus terzs e maximal ad 80 pertschient da las prestaziuns da la Confederaziun. 
Constituziun federala da la Confederaziun svizra dals 18 d’avrigl 1999: Art. 136
Art. 136 Dretgs politics 
^1 Tut las Svizras e tut ils Svizzers che han accumplì il 18avel onn e che n' èn betg mess sut avugà pervia da malsogna u flaivlezza da spiert, disponan dals dretgs politics en fatgs federals. Tuts han ils medems dretgs e duairs politics. 
^2 Els pon sa participar a las elecziuns dal Cussegl naziunal ed a las votaziuns federalas e dastgan lantschar e suttascriver iniziativas dal pievel e referendums en fatgs federals. 
Constituziun federala da la Confederaziun svizra dals 18 d’avrigl 1999: Art. 137
Art. 137 Partidas politicas 
Las partidas politicas gidan a furmar l' opiniun e la voluntad dal pievel. 
Constituziun federala da la Confederaziun svizra dals 18 d’avrigl 1999: Art. 138
Art. 138 Iniziativa dal pievel per ina revisiun totala da la Constituziun federala 
^1 100 000 votantas e votants pon proponer, aifer 18 mais dapi la publicaziun uffiziala da lur iniziativa, ina revisiun totala da la Constituziun federala. 
^2 Questa proposta è da suttametter al pievel per la votaziun. 
Constituziun federala da la Confederaziun svizra dals 18 d’avrigl 1999: Art. 139
Art. 139 Iniziativa dal pievel per ina revisiun parziala da la Constituziun federala 
^1 100 000 votantas e votants pon pretender ina revisiun parziala da la Constituziun federala, e quai entaifer 18 mais dapi la communicaziun uffiziala da lur iniziativa. 
^2 L' iniziativa dal pievel per ina revisiun parziala da la Constituziun federala po avair la furma d' ina proposta generala u d' in sboz elavurà. 
^3 Sche l' iniziativa violescha l' unitad da la furma, l' unitad da la materia u disposiziuns obligantas dal dretg internaziunal, vegn ella declerada sco cumplettamain u parzialmain nunvalaivla da l' Assamblea federala. 
^4 Sche l' Assamblea federala va d' accord cun ina iniziativa en furma d' ina proposta generala, elavura ella la revisiun parziala en il senn da l' iniziativa e la suttametta a la votaziun dal pievel e dals chantuns. Sch' ella refusa l' iniziativa, suttametta ella questa a la votaziun dal pievel; il pievel decida, sch' igl è da dar suatientscha a l' iniziativa. Sch' il pievel accepta l' iniziativa, elavura l' Assamblea federala in project correspundent. 
^5 Ina iniziativa en furma d' in sboz elavurà vegn suttamessa a la votaziun dal pievel e dals chantuns. L' Assamblea federala recumonda d' acceptar u da refusar l' iniziativa. Ella po confruntar l' iniziativa cun ina cuntraproposta. 
Constituziun federala da la Confederaziun svizra dals 18 d’avrigl 1999: Art. 139a
Art. 139a 
Constituziun federala da la Confederaziun svizra dals 18 d’avrigl 1999: Art. 139b
Art. 139b Procedura en cas da la votaziun davart ina iniziativa cun ina cuntraproposta 
^1 Las votantas ed ils votants decidan il medem mument davart l' iniziativa e davart la cuntraproposta. 
^2 Els pon acceptar domadus projects en votaziun. En la dumonda decisiva pon els inditgar, a qual project ch' els dessan la preferenza en il cas che domadus vegnan acceptads. 
^3 Cur ch' ina midada da la constituziun vegn acceptada, ma che in project obtegna en la dumonda decisiva la maioritad da las vuschs dal pievel e l' auter la maioritad da las vuschs dals chantuns, alura entra en vigur quel project, tar il qual la summa da la procentuala da las vuschs dal pievel e da las vuschs dals chantuns en la dumonda decisiva è pli auta. 
Constituziun federala da la Confederaziun svizra dals 18 d’avrigl 1999: Art. 140
Art. 140 Referendum obligatoric 
^1 Al pievel ed als chantuns vegnan preschentadas per la votaziun: 
a. las midadas da la Constituziun federala; 
b. la participaziun ad organisaziuns per la segirezza collectiva u a cuminanzas supranaziunalas; 
d. las leschas federalas decleradas sco urgentas che n' han nagina basa constituziunala e che han ina durada da validitad che surpassa in onn; talas leschas federalas ston vegnir preschentadas per la votaziun entaifer in onn suenter l' acceptaziun tras l' Assamblea federala. 
^2 Al pievel vegnan suttamessas per la votaziun: 
a. las iniziativas dal pievel per ina revisiun totala da la Constituziun federala; 
a. ... 
b. las iniziativas dal pievel per ina revisiun parziala da la Constituziun federala en furma d' ina proposta generala, las qualas èn vegnidas refusadas da l' Assamblea federala; 
c. la dumonda, sch' i saja da realisar ina revisiun totala da la Constituziun federala, en cas ch' ils dus cussegls n' èn betg da la medema opiniun. 
Constituziun federala da la Confederaziun svizra dals 18 d’avrigl 1999: Art. 141
Art. 141 Referendum facultativ 
^1 Sche 50 000 votantas e votants u otg chantuns pretendan aifer 100 dis dapi la publicaziun uffiziala in votaziun davart in decret, alura vegnan suttamess a la votaziun dal pievel: 
a. leschas federalas; 
b. leschas federalas decleradas sco urgentas cun ina durada da validitad che surpassa in onn; 
c. conclus federals, sche la constituziun u la lescha prevesan quai; 
^2 ... 
Constituziun federala da la Confederaziun svizra dals 18 d’avrigl 1999: Art. 141a
Art. 141a Realisaziun da contracts internaziunals 
^1 Sch' il conclus d' approvaziun d' in contract internaziunal è suttamess al referendum obligatoric, po l' Assamblea federala integrar en quel las midadas constituziunalas che servan a la realisaziun dal contract. 
^2 Sch' il conclus d' approvaziun d' in contract internaziunal è suttamess al referendum facultativ, po l' Assamblea federala integrar en quel las midadas legalas che servan a la realisaziun dal contract. 
Constituziun federala da la Confederaziun svizra dals 18 d’avrigl 1999: Art. 142
Art. 142 Maioritads necessarias 
^1 Ils projects suttamess a la votaziun dal pievel èn acceptads, sch' els obtegnan la maioritad da las vuschs da las votantas e dals votants ( maioritad dal pievel). 
^2 Ils projects suttamess a la votaziun dal pievel e dals chantuns èn acceptads, sch' els obtegnan la maioritad dal pievel e la maioritad dals chantuns. 
^3 Il resultat da la votaziun dal pievel en il chantun vala sco vusch dal chantun. 
^4 Ils chantuns Sursilvania, Sutsilvania, Basilea-Citad, Basilea-Champagna, Appenzell Dador ed Appenzell Dadens han mintgamai ina mesa vusch da chantun. 
Constituziun federala da la Confederaziun svizra dals 18 d’avrigl 1999: Art. 143
Art. 143 Elegibladad 
En il Cussegl naziunal, en il Cussegl federal ed en il Tribunal federal èn elegibels tut las votantas e tut ils votants. 
Constituziun federala da la Confederaziun svizra dals 18 d’avrigl 1999: Art. 144
Art. 144 Incumpatibilitads 
^1 Ils commembers dal Cussegl naziunal, dal Cussegl dals chantuns, dal Cussegl federal e dal Tribunal federal na pon betg appartegnair a medem temp ad in' autra autoritad. 
^2 Ils commembers dal Cussegl federal e las derschadras ed ils derschaders dal Tribunal federal en uffizi cumplain na dastgan betg ademplir in' autra funcziun da la Confederaziun u d' in chantun e na dastgan exequir nagin' activitad da gudogn. 
^3 La lescha po prevair ulteriuras incumpatibilitads. 
Constituziun federala da la Confederaziun svizra dals 18 d’avrigl 1999: Art. 145
Art. 145 Durada d' uffizi 
Ils commembers dal Cussegl naziunal e dal Cussegl federal sco er la chanceliera u il chancelier da la Confederaziun vegnan elegids per quatter onns. Ils commembers dal Tribunal federal vegnan elegids per ina durada da sis onns. 
Constituziun federala da la Confederaziun svizra dals 18 d’avrigl 1999: Art. 146
Art. 146 Responsabladad dal stadi 
La Confederaziun è responsabla per ils donns che ses organs chaschunan encunter il dretg exequind lur activitads uffizialas. 
Constituziun federala da la Confederaziun svizra dals 18 d’avrigl 1999: Art. 147
Art. 147 Procedura da consultaziun 
Ils chantuns, las partidas politicas ed ils circuls interessads vegnan envidads da prender posiziun tar la preparaziun da decrets impurtants e d' auters projects da gronda muntada sco er tar impurtants contracts da dretg internaziunal. 
Constituziun federala da la Confederaziun svizra dals 18 d’avrigl 1999: Art. 148
Art. 148 Posiziun 
^1 L' Assamblea federala exequescha la pussanza suprema da la Confederaziun, cun la resalva dals dretgs dal pievel e dals chantuns. 
^2 L' Assamblea federala sa cumpona da duas chombras, dal Cussegl naziunal e dal Cussegl dals chantuns; las duas chombras han las medemas cumpetenzas. 
Constituziun federala da la Confederaziun svizra dals 18 d’avrigl 1999: Art. 149
Art. 149 Cumposiziun ed elecziun dal Cussegl naziunal 
^1 Il Cussegl naziunal sa cumpona da 200 deputads dal pievel. 
^2 Ils deputads vegnan elegids dal pievel en in' elecziun directa tenor il princip dal proporz. Mintga quatter onns ha lieu in' elecziun per la renovaziun totala. 
^3 Mintga chantun furma in circul electoral. 
^4 Ils mandats vegnan repartids sin ils chantuns tenor il dumber da la populaziun. Mintga chantun ha il dretg d' almain in mandat. 
Constituziun federala da la Confederaziun svizra dals 18 d’avrigl 1999: Art. 150
Art. 150 Cumposiziun ed elecziun dal Cussegl dals chantuns 
^1 Il Cussegl dals chantuns sa cumpona dals 46 deputads dals chantuns. 
^2 Ils chantuns Sursilvania, Sutsilvania, Basilea-Citad, Basilea-Champagna, Appenzell dador ed Appenzell dadens elegian mintgamai ina deputada u in deputà; ils auters chantuns elegian mintgamai dus deputads. 
^3 L' elecziun en il Cussegl dals chantuns vegn reglada dals chantuns. 
Constituziun federala da la Confederaziun svizra dals 18 d’avrigl 1999: Art. 151
Art. 151 Sessiuns 
^1 Ils cussegliers sa radunan regularmain a sessiuns. La lescha regla la convocaziun a las sessiuns. 
^2 Ils cussegliers vegnan convocads a sessiuns extraordinarias, sch' in quart dals commembers d' in cussegl u sch' il Cussegl federal pretendan quai. 
Constituziun federala da la Confederaziun svizra dals 18 d’avrigl 1999: Art. 152
Art. 152 Presidi 
Mintga cussegl elegia or da ses mez in president sco er l' emprim ed il segund vicepresident per la durada d' in onn. Ina reelecziun per l' onn proxim è exclusa. 
Constituziun federala da la Confederaziun svizra dals 18 d’avrigl 1999: Art. 153
Art. 153 Cumissiuns parlamentaras 
^1 Mintga cussegl instituescha cumissiuns or da ses mez. 
^2 La lescha po prevair cumissiuns communablas. 
^3 La lescha po attribuir a tschertas cumissiuns singulas cumpetenzas che n' èn betg da natira legislativa. 
^4 Per ademplir lur incumbensas han las cumissiuns il dretg d' infurmaziun, d' invista e d' inquisiziun. Lur dimensiun vegn reglada da la lescha. 
Constituziun federala da la Confederaziun svizra dals 18 d’avrigl 1999: Art. 154
Art. 154 Fracziuns 
Ils commembers da l' Assamblea federala pon furmar fracziuns. 
Constituziun federala da la Confederaziun svizra dals 18 d’avrigl 1999: Art. 155
Art. 155 Servetschs dal parlament 
L' Assamblea federala dispona dals servetschs dal parlament. Ella po consultar posts da servetsch da l' administraziun federala. La lescha regla ils detagls. 
Constituziun federala da la Confederaziun svizra dals 18 d’avrigl 1999: Art. 156
Art. 156 Deliberaziun separada 
^1 Il Cussegl naziunal ed il Cussegl dals chantuns delibereschan separadamain. 
^2 Las decisiuns da l' Assamblea federala pretendan la concordanza dals dus cussegls. 
^3 La lescha prevesa disposiziuns per garantir ch' i dettia - en cas da divergenzas tranter las duas chombras - cunvegnas davart: 
a. la valaivladad u la nunvalaivladad parziala d' ina iniziativa dal pievel; 
b. la realisaziun d' ina iniziativa dal pievel ch' è vegnida acceptada dal pievel en furma d' ina proposta generala; 
c. la realisaziun d' in conclus federal ch' il pievel ha approvà per iniziar ina revisiun totala da la Constituziun federala; 
d. il preventiv u in supplement a tal. 
Constituziun federala da la Confederaziun svizra dals 18 d’avrigl 1999: Art. 157
Art. 157 Deliberaziun communabla 
^1 Il Cussegl naziunal ed il Cussegl dals chantuns delibereschan communablamain sco Assamblea federala plenara sut la direcziun da la presidenta u dal president dal Cussegl naziunal per: 
a. far elecziuns; 
b. decider davart conflicts da cumpetenza tranter las autoritads supremas da la Confederaziun; 
c. pronunziar grazias. 
^2 L' Assamblea federala plenara sa raduna ultra da quai per d' occasiuns spezialas e per prender enconuschientscha da decleraziuns dal Cussegl federal. 
Constituziun federala da la Confederaziun svizra dals 18 d’avrigl 1999: Art. 158
Art. 158 Publicitad da las sedutas 
Las sedutas dals cussegls èn publicas. La lescha po prevair excepziuns. 
Constituziun federala da la Confederaziun svizra dals 18 d’avrigl 1999: Art. 159
Art. 159 Quorum e maioritad necessaria 
^1 Ils cussegls pon deliberar valaivlamain, sche la maioritad da lur commembers è preschenta. 
^2 En ils dus cussegls ed en l' Assamblea federala plenara decida la maioritad dals cussegliers. 
^3 Il consentiment da la maioritad dals commembers da mintgin dals dus cussegls dovran dentant: 
a. la decleraziun d' urgenza da leschas federalas; 
b. las disposiziuns da subvenziun sco er credits impegnativs e limits da pajaments che han per consequenza novas expensas unicas da pli che 20 milliuns francs u novas expensas periodicas da pli che 2 milliuns francs; 
c. l' augment da las expensas cumplessivas en cas d' in basegn extraordinari da pajaments tenor l' artitgel 126 alinea 3. 
^4 Cun in' ordinaziun po l' Assamblea federala adattar a la chareschia ils imports tenor alinea 3 litera b. 
Constituziun federala da la Confederaziun svizra dals 18 d’avrigl 1999: Art. 160
Art. 160 Dretg d' iniziativa e dretg da proposta 
^1 Mintga commember dals cussegls, mintga fracziun, mintga cumissiun parlamentara e mintga chantun ha il dretg d' inoltrar iniziativas a l' Assamblea federala. 
^2 Ils commembers dals cussegls ed il Cussegl federal han il dretg da far propostas tar in affar en consultaziun. 
Constituziun federala da la Confederaziun svizra dals 18 d’avrigl 1999: Art. 161
Art. 161 Scumond d' instrucziuns 
^1 Ils commembers da l' Assamblea federala vuschan senza instrucziuns. 
^2 Els preschentan publicamain lur relaziuns cun gruppas d' interess. 
Constituziun federala da la Confederaziun svizra dals 18 d’avrigl 1999: Art. 162
Art. 162 Immunitad 
^1 Ils commembers da l' Assamblea federala e dal Cussegl federal sco er la chanceliera federala u il chancelier federal na pon betg vegnir fatgs responsabels giuridicamain per lur expectoraziuns en ils cussegls ed en lur organs. 
^2 La lescha po prevair ulteriuras furmas d' immunitad ed extender quellas sin ulteriuras persunas. 
Constituziun federala da la Confederaziun svizra dals 18 d’avrigl 1999: Art. 163
Art. 163 Furma dals decrets da l' Assamblea federala 
^1 L' Assamblea federala decretescha disposiziuns legalas en la furma da leschas federalas u d' ordinaziuns. 
^2 Ils ulteriurs decrets vegnan fatgs en furma da conclus federals. In conclus federal che n' è betg suttamess al referendum è in conclus federal simpel. 
Constituziun federala da la Confederaziun svizra dals 18 d’avrigl 1999: Art. 164
Art. 164 Legislaziun 
^1 Tut las disposiziuns legalas impurtantas èn da decretar en la furma d' ina lescha federala. Latiers tutgan spezialmain las disposiziuns fundamentalas davart: 
a. il diever dals ils dretgs politics; 
b. las restricziuns da dretgs constituziunals; 
c. ils dretgs e las obligaziuns da persunas; 
d. il circul dals contribuents sco er l' object e la calculaziun da taxas; 
e. las incumbensas e las prestaziuns da la Confederaziun; 
f. las obligaziuns dals chantuns tar la realisaziun e l' execuziun dal dretg federal; 
g. l' organisaziun e la procedura da las autoritads federalas. 
^2 Cumpetenzas legislativas pon vegnir attribuidas tras lescha federala, sche quai na vegn betg exclus da la Constituziun federala. 
Constituziun federala da la Confederaziun svizra dals 18 d’avrigl 1999: Art. 165
Art. 165 Legislaziun en cas d' urgenza 
^1 Ina lescha federala che na supporta betg in retardament per entrar en vigur po vegnir declerada urgenta da la maioritad da mintga cussegl e vegnir messa en vigur immediatamain. Sia validitad è da limitar temporalmain. 
^2 Sche la votaziun dal pievel vegn pretendida pertutgant ina lescha federala declerada urgenta, perda la lescha sia vigur in onn suenter l' acceptaziun tras l' Assamblea federala, sch' ella na vegn betg acceptada dal pievel entaifer quest termin. 
^3 Ina lescha federala declerada urgenta che n' ha betg ina basa constituziunala perda sia vigur in onn suenter l' acceptaziun tras l' Assamblea federala, sch' ella na vegn betg acceptada dal pievel e dals chantuns entaifer quest termin. Sia validitad è da limitar temporalmain. 
^4 Ina lescha federala declerada urgenta che n' è betg vegnida acceptada en la votaziun dal pievel na po betg vegnir renovada. 
Constituziun federala da la Confederaziun svizra dals 18 d’avrigl 1999: Art. 166
Art. 166 Relaziuns cun l' exteriur e contracts internaziunals 
^1 L' Assamblea federala sa participescha a la furmaziun da la politica exteriura e surveglia la tgira da las relaziuns cun l' exteriur. 
^2 Ella approva ils contracts internaziunals, cun excepziun dals contracts ch' il Cussegl federal ha la cumpetenza da concluder sin basa da la lescha u d' in contract internaziunal. 
Constituziun federala da la Confederaziun svizra dals 18 d’avrigl 1999: Art. 167
Art. 167 Finanzas 
L' Assamblea federala concluda las expensas da la Confederaziun, fixescha il preventiv ed approva il quint dal stadi. 
Constituziun federala da la Confederaziun svizra dals 18 d’avrigl 1999: Art. 168
Art. 168 Elecziuns 
^1 L' Assamblea federala elegia ils commembers dal Cussegl federal, la chanceliera federala u il chancelier federal, las derschadras ed ils derschaders dal Tribunal federal sco er il general. 
^2 La lescha po autorisar l' Assamblea federala da far u da legalisar ulteriuras elecziuns. 
Constituziun federala da la Confederaziun svizra dals 18 d’avrigl 1999: Art. 169
Art. 169 Surveglianza suprema 
^1 L' Assamblea federala ha la surveglianza suprema sur dal Cussegl federal e l' administraziun federala, las dretgiras federalas ed ils auters purtaders d' incumbensas da la Confederaziun. 
^2 L' obligaziun da mantegnair il secret professiunal na pon ins betg opponer a las delegaziuns spezialas da las cumissiuns da surveglianza previsas da la lescha. 
Constituziun federala da la Confederaziun svizra dals 18 d’avrigl 1999: Art. 170
Art. 170 Examinaziun da l' efficacitad 
L' Assamblea federala procura per l' examinaziun da l' efficacitad da las mesiras da la Confederaziun. 
Constituziun federala da la Confederaziun svizra dals 18 d’avrigl 1999: Art. 171
Art. 171 Incumbensas al Cussegl federal 
L' Assamblea federala po dar incumbensas al Cussegl federal. La lescha regla ils detagls, oravant tut ils instruments, cun ils quals l' Assamblea federala po influenzar il sectur da cumpetenza dal Cussegl federal. 
Constituziun federala da la Confederaziun svizra dals 18 d’avrigl 1999: Art. 172
Art. 172 Relaziuns tranter la Confederaziun ed ils chantuns 
^1 L' Assamblea federala procura per la tgira da las relaziuns tranter la Confederaziun ed ils chantuns. 
^2 Ella garantescha las constituziuns chantunalas. 
^3 Ella approva ils contracts dals chantuns tranter els e cun l' exteriur, sch' il Cussegl federal u in chantun fan protesta. 
Constituziun federala da la Confederaziun svizra dals 18 d’avrigl 1999: Art. 173
Art. 173 Ulteriuras incumbensas e cumpetenzas 
^1 L' Assamblea federala ha ultra da quai las sequentas incumbensas e cumpetenzas: 
a. Ella prenda mesiras per mantegnair la segirezza externa, l' independenza e la neutralitad da la Svizra. 
b. Ella prenda mesiras per mantegnair la segirezza interna. 
c. Sche circumstanzas extraordinarias pretendan quai, po ella decretar ordinaziuns u conclus federals simpels per ademplir las incumbensas tenor las letras a e b. 
d. Ella cumonda il servetsch activ e mobilisescha per quest intent l' armada u parts da questa. 
e. Ella prenda mesiras per realisar il dretg federal. 
f. Ella decida davart la valaivladad d' iniziativas dal pievel reussidas. 
g. Ella cooperescha tar las planisaziuns impurtantas da l' activitad dal stadi. 
h. Ella decida davart singuls acts, sch' ina lescha federala prevesa quai explicitamain. 
i. Ella decida en conflicts da cumpetenzas tranter las autoritads federalas supremas. 
k. Ella decida en dumondas da grazia e davart l' amnestia. 
^2 L' Assamblea federala tracta ultra da quai fatschentas che stattan en la cumpetenza da la Confederaziun e che n' èn betg attribuidas ad in' autra autoritad. 
^3 La lescha po attribuir ulteriuras incumbensas e cumpetenzas a l' Assamblea federala. 
Constituziun federala da la Confederaziun svizra dals 18 d’avrigl 1999: Art. 174
Art. 174 Cussegl federal 
Il Cussegl federal è l' autoritad directiva ed executiva suprema da la Confederaziun. 
Constituziun federala da la Confederaziun svizra dals 18 d’avrigl 1999: Art. 175
Art. 175 Cumposiziun ed elecziun 
^1 Il Cussegl federal sa cumpona da set commembers. 
^2 Ils commembers dal Cussegl federal vegnan elegids da l' Assamblea federala suenter mintga renovaziun totala dal Cussegl naziunal. 
^3 Ils commembers dal Cussegl federal vegnan elegids da l' Assamblea federala or da tut ils burgais svizzers ch' èn elegibels sco commembers dal Cussegl naziunal per la durada da quatter onns. 
^4 Latiers sto vegnir procurà che las regiuns dal pajais e las regiuns linguisticas vegnian represchentadas adequatamain. 
Constituziun federala da la Confederaziun svizra dals 18 d’avrigl 1999: Art. 176
Art. 176 Presidi 
^1 La presidenta u il president da la Confederaziun presidiescha il Cussegl federal. 
^2 La presidenta u il president da la Confederaziun e la vicepresidenta u il vicepresident dal Cussegl federal vegnan elegids da l' Assamblea federala or dals commembers dal Cussegl federal per ina perioda d' in onn. 
^3 La reelecziun per l' onn proxim è exclusa. La presidenta u il president da la Confederaziun na po betg vegnir elegì sco vicepresidenta u sco vicepresident per l' onn proxim. 
Constituziun federala da la Confederaziun svizra dals 18 d’avrigl 1999: Art. 177
Art. 177 Princip collegial e departamental 
^1 Il Cussegl federal decida sco collegi. 
^2 Per la preparaziun e l' execuziun vegnan las fatschentas dal Cussegl federal repartidas sin ils singuls commembers tenor departaments. 
^3 Als departaments u a las unitads administrativas suttamessas ad els vegnan surdadas las fatschentas per in' execuziun autonoma; la protecziun giuridica sto esser garantida. 
Constituziun federala da la Confederaziun svizra dals 18 d’avrigl 1999: Art. 178
Art. 178 Administraziun federala 
^1 Il Cussegl federal dirigia l' administraziun federala El procura per in' organisaziun cunvegnenta ed in adempliment correct e tenor plan da las incumbensas. 
^2 L' administraziun federala è dividida en departaments; mintgin da quels vegn dirigì d' in commember dal Cussegl federal. 
^3 Incumbensas administrativas pon vegnir surdadas tras la lescha ad organisaziuns e persunas da dretg public u da dretg privat che stattan ordaifer l' administraziun federala. 
Constituziun federala da la Confederaziun svizra dals 18 d’avrigl 1999: Art. 179
Art. 179 Chanzlia federala 
La chanzlia federala è il post da stab general dal Cussegl federal. Ella vegn dirigida d' ina chanceliera u d' in chancelier. 
Constituziun federala da la Confederaziun svizra dals 18 d’avrigl 1999: Art. 180
Art. 180 Politica guvernamentala 
^1 Il Cussegl federal determinescha las finamiras ed ils meds da sia politica guvernamentala. El planisescha e coordinescha las activitads dal stadi. 
^2 El infurmescha la publicitad a temp e detagliadamain davart sia activitad, uschenavant ch' i na s' opponan betg interess publics u privats predominants. 
Constituziun federala da la Confederaziun svizra dals 18 d’avrigl 1999: Art. 181
Art. 181 Dretg d' iniziativa 
Il Cussegl federal suttametta a l' Assamblea federala ils sbozs per ses decrets. 
Constituziun federala da la Confederaziun svizra dals 18 d’avrigl 1999: Art. 182
Art. 182 Legislaziun ed execuziun 
^1 Il Cussegl federal decretescha disposiziuns legalas en furma d' ordinaziuns, sch' el è autorisà da la constituziun u da la lescha. 
^2 El procura per l' execuziun da la legislaziun, dals conclus da l' Assamblea federala e da las sentenzias da las autoritads giudizialas da la Confederaziun. 
Constituziun federala da la Confederaziun svizra dals 18 d’avrigl 1999: Art. 183
Art. 183 Finanzas 
^1 Il Cussegl federal elavura il plan da finanzas ed il preventiv e prepara il quint dal stadi. 
^2 El procura per in' economia da finanzas correcta. 
Constituziun federala da la Confederaziun svizra dals 18 d’avrigl 1999: Art. 184
Art. 184 Relaziuns cun l' exteriur 
^1 Il Cussegl federal s' occupa da las fatschentas cun l' exteriur, resguardond ils dretgs da cooperaziun da l' Assamblea federala; el represchenta la Svizra vers l' exteriur. 
^2 El suttascriva ils contracts e ratifitgescha quels. El suttametta quels a l' Assamblea federala per l' approvaziun. 
^3 Il Cussegl federal po decretar ordinaziuns e disposiziuns, sche quai è necessari per mantegnair ils interess dal pajais. 
Constituziun federala da la Confederaziun svizra dals 18 d’avrigl 1999: Art. 185
Art. 185 Segirezza externa ed interna 
^1 Il Cussegl federal prenda mesiras per mantegnair la segirezza externa, l' independenza e la neutralitad da la Svizra. 
^2 El prenda mesiras per mantegnair la segirezza interna. 
^3 Sa basond directamain sin quest artitgel, po el decretar ordinaziuns e disposiziuns per cumbatter grevs disturbis gia succedids u imminents che smanatschan l' urden public u la segirezza interna u externa. Talas ordinaziuns èn da limitar temporalmain. 
^4 En cas urgents po el mobilisar truppas. Sch' el mobilisescha dapli che 4000 members da l' armada per il servetsch activ u sch' ins po presumar che quest engaschament duria dapli che trais emnas, sto vegnir convocada immediatamain l' Assamblea federala. 
Constituziun federala da la Confederaziun svizra dals 18 d’avrigl 1999: Art. 186
Art. 186 Relaziuns tranter la Confederaziun ed ils chantuns 
^1 Il Cussegl federal tgira las relaziuns da la Confederaziun cun ils chantuns e collavura cun quels. 
^2 El approva ils decrets dals chantuns là nua che l' execuziun dal dretg federal pretenda quai. 
^3 El po protestar cunter contracts dals chantuns tranter els u cun l' exteriur. 
^4 El surveglia ch' il dretg federal e las constituziuns chantunalas sco er ils contracts dals chantuns vegnian observads e prenda las mesiras necessarias. 
Constituziun federala da la Confederaziun svizra dals 18 d’avrigl 1999: Art. 187
Art. 187 Ulteriuras incumbensas e cumpetenzas 
^1 Il Cussegl federal ha ultra da quai las suandantas incumbensas e cumpetenzas: 
a. El surveglia l' administraziun federala ed instituziuns incumbensadas da la Confederaziun. 
b. El rapporta regularmain a l' Assamblea federala davart sia gestiun e davart il stadi da la Svizra. 
c. El fa las elecziuns che na cumpetan betg ad in' autra autoritad. 
d. El tracta recurs, sche la lescha prevesa quai. 
^2 La lescha po surdar al Cussegl federal ulteriuras incumbensas e cumpetenzas. 
Constituziun federala da la Confederaziun svizra dals 18 d’avrigl 1999: Art. 188
Art. 188 Status dal Tribunal federal 
^1 Il Tribunal federal è l' autoritad giudiziala suprema da la Confederaziun. 
^2 La lescha regla l' organisaziun e la procedura. 
^3 Il tribunal è autonom. 
Constituziun federala da la Confederaziun svizra dals 18 d’avrigl 1999: Art. 189
Art. 189 Cumpetenzas dal Tribunal federal 
^1 Il Tribunal federal giuditgescha dispitas pervia da violaziun: 
a) dal dretg federal; 
b) dal dretg internaziunal; 
c) dal dretg interchantunal; 
d) da dretgs chantunals constituziunals; 
e) da l' autonomia communala e d' autras garanzias dals chantuns en favur da corporaziuns da dretg public; 
... 
^2 El giuditgescha dispitas tranter la Confederaziun ed ils chantuns u tranter chantuns. 
^3 La lescha po motivar ulteriuras cumpetenzas dal Tribunal federal. 
^4 Acts da l' Assamblea federala e dal Cussegl federal na pon betg vegnir contestads tar il Tribunal federal. La lescha fixescha las excepziuns. 
Constituziun federala da la Confederaziun svizra dals 18 d’avrigl 1999: Art. 190
Art. 190 Dretg decisiv 
Leschas federalas ed il dretg internaziunal èn decisivs per il Tribunal federal e per las autras autoritads incaricadas d' applitgar il dretg. 
Constituziun federala da la Confederaziun svizra dals 18 d’avrigl 1999: Art. 191
Art. 191 Access al Tribunal federal 
^1 La lescha garantescha l' access al Tribunal federal. 
^2 Per dispitas che na pertutgan betg ina dumonda da dretg d' impurtanza fundamentala po ella prevair in limit da la valur en lita. 
^3 Per tscherts champs spezials po la lescha excluder l' access al Tribunal federal. 
^4 Per recurs evidentamain nunfundads po la lescha prevair ina procedura simplifitgada. 
Constituziun federala da la Confederaziun svizra dals 18 d’avrigl 1999: Art. 191a
Art. 191a Ulteriuras autoritads giudizialas da la Confederaziun 
^1 La Confederaziun instituescha in tribunal penal; quest giuditgescha en emprima instanza cas penals che la lescha attribuescha a la giurisdicziun da la Confederaziun. La lescha po motivar ulteriuras cumpetenzas dal Tribunal penal federal. 
^2 La Confederaziun instituescha autoritads giudizialas per giuditgar dispitas dal dretg public or da la sfera da cumpetenza da l' administraziun federala 
^3 La lescha po prevair ulteriuras autoritads giudizialas da la Confederaziun 
Constituziun federala da la Confederaziun svizra dals 18 d’avrigl 1999: Art. 191b
Art. 191b Autoritads giudizialas dals chantuns 
^1 Ils chantuns institueschan autoritads giudizialas per giuditgar dispitas dal dretg civil e dal dretg public sco er da cas penals. 
^2 Els pon instituir autoritads giudizialas communablas. 
Constituziun federala da la Confederaziun svizra dals 18 d’avrigl 1999: Art. 191c
Art. 191c Independenza giudiziala 
Las autoritads giudizialas èn independentas en lur activitad da giurisdicziun ed obligadas sulettamain al dretg. 
Constituziun federala da la Confederaziun svizra dals 18 d’avrigl 1999: Art. 192
Art. 192 Princip 
^1 La Constituziun federala po vegnir revedida da tut temp entiramain u parzialmain. 
^2 Là nua che la Constituziun federala e la legislaziun che sa basa sin ella na fixeschan betg insatge auter, succeda la revisiun sin via legislativa. 
Constituziun federala da la Confederaziun svizra dals 18 d’avrigl 1999: Art. 193
Art. 193 Revisiun totala 
^1 La revisiun totala da la constituziun po vegnir proponida dal pievel u dad in dals dus cussegls u po vegnir concludida da l' Assamblea federala. 
^2 Sche l' iniziativa vegn dal pievel u sch' ils dus cussegls na van betg d' accord, decida il pievel, sch' i saja da realisar ina revisiun totala. 
^3 Sch' il pievel accepta ina revisiun totala, vegnan domadus cussegls elegids da nov. 
^4 Las disposiziuns obligantas dal dretg internaziunal na dastgan betg vegnir violadas. 
Constituziun federala da la Confederaziun svizra dals 18 d’avrigl 1999: Art. 194
Art. 194 Revisiun parziala 
^1 Ina revisiun parziala da la Constituziun federala po vegnir pretendida dal pievel u vegnir concludida da l' Assamblea federala. 
^2 Ina revisiun parziala da la Constituziun federala sto mantegnair l' unitad da la materia e na dastga betg violar disposiziuns obligantas dal dretg internaziunal. 
^3 Ina iniziativa dal pievel per ina revisiun parziala da la Constituziun federala sto ultra da quai mantegnair l' unitad da la furma. 
Constituziun federala da la Confederaziun svizra dals 18 d’avrigl 1999: Art. 195
Art. 195 Entrada en vigur 
La Constituziun federala revedida entiramain u parzialmain va en vigur suenter ch' ella è vegnida acceptada dal pievel e dals chantuns. 
Constituziun federala da la Confederaziun svizra dals 18 d’avrigl 1999: Art. 196
Art. 196 Disposiziuns transitoricas da la Constituziun federala dals 18 da december 1998 davart ina nova Constituziun federala 
1. Disposiziun transitorica tar l' art. 84 ( Transit da las Alps) 
Il transferiment dal transport da rauba da transit sin la viafier sto esser terminà 10 onns suenter l' acceptaziun da l' iniziativa dal pievel per proteger il territori da las Alps dal traffic da transit. 
2. Disposiziun executiva tar l' art. 85 ( Pauschala sin il traffic da camiuns pesants) 
^1 La Confederaziun incassescha ina taxa annuala sin ils vehichels a motor svizzers ed esters e sin ils chars annexs cun ina paisa totala da mintgamai pli che 3, 5 tonnas per duvrar las vias ch' èn avertas per il traffic general. 
^2 Questa taxa importa: c. per autocars fr. 650 
^3 Las tariffas da la taxa pon vegnir adattadas cun ina lescha federala, sch' ils custs dal traffic sin las vias giustifitgeschan quai. 
^4 Ultra da quai po il Cussegl federal adattar cun in' ordinaziun las categorias da tariffas a partir da 12 tonnas tenor l' alinea 2 a midadas eventualas da las categorias da paisa en la lescha federala davart il traffic sin via. 
^5 Il Cussegl federal fixescha tariffas graduadas correspundentamain per vehichels che n' èn betg en circulaziun en Svizra durant l' entir onn; el resguarda las expensas per l' incassament. 
^6 Il Cussegl federal regla l' execuziun. El po fixar tariffas per categorias particularas da vehichels tenor il senn da l' alinea 2, liberar tscherts vehichels da la taxa e prender mesiras particularas, spezialmain per viadis en il cirquit dals cunfins. Vehichels immatriculads a l' exteriur na dastgan tras quai betg esser privilegiads envers vehichels svizzers. Il Cussegl federal po prevair multas per violaziuns dal dretg. Ils chantuns incasseschan la taxa per ils vehichels en Svizra. 
^7 Da questa taxa po vegnir desistì entiramain u parzialmain cun disposiziuns legalas. 
^8 Questa disposiziun vala fin a l' entrada en vigur da la lescha davart il traffic cun camiuns pesants dals 19 da december 1997. 
3. Disposiziun transitorica tar l' art. 87 ( Viafiers ed ulteriurs meds da traffic) 
^1 Ils gronds projects da viafier cumpiglian la nova viafier transversala da las Alps ( NVTA), la VIAFIER 2000, la colliaziun da la Svizra da l' ost e dal vest a la rait da viafier europeica d' auta prestaziun sco er la meglieraziun da las mesiras da protecziun cunter la canera lung ils trajects da viafier cun mesiras activas e passivas. 
^2 Per finanziar gronds projects da viafier po il Cussegl federal: 
a. impunder il retgav total da la taxa pauschala sin il traffic cun camiuns pesants tenor l' art. 196 cifra 2 fin il mument da l' entrada en vigur da la taxa sin il traffic cun camiuns pesants dependenta da la prestaziun u dal consum tenor l' artitgel 85 e perquai augmentar las tariffas da taxa per fin a maximal 100 pertschient; 
b. impunder maximalmain dus terzs dal retgav da la taxa sin il traffic cun camiuns pesants dependenta da la prestaziun u dal consum tenor l' artitgel 85; 
c. impunder meds da las taxas sin carburants tenor l' artitgel 86 alinea 3 letra b per cuvrir 25 pertschient da las expensas totalas per las lingias da basa da la NVTA; 
d. emprestar meds sin il martgà da chapital, maximalmain però 25 pertschient da las expensas totalas per la NVTA, da la VIAFIER 2000 e da la colliaziun da la Svizra da l' ost e dal vest a la rait da viafier europeica d' auta prestaziun; 
e. augmentar las taxas da la taglia sin la plivalur fixadas en l' art. 130 al. 1-3 per maximalmain 0, 1 pertschient; 
f. prevair ina finanziaziun cumplementara tras privats u tras organisaziuns internaziunalas. 
^3 La finanziaziun dals gronds projects da viafier tenor l' alinea 1 succeda tras in fond giuridicamain independent cun atgna contabilitad. Ils meds da las taxas e taglias menziunadas en l' al. 2 vegnan contabilisads sur il quint da finanzas da la Confederaziun e mess en il fond il medem onn. La Confederaziun po far pajaments anticipads al fond. L' Assamblea federala decretescha il reglament dal fond en furma d' ina ordinaziun. 
^4 Ils quatter gronds projects da viafier tenor l' al. 1 vegnan decretads en furma da leschas federalas. Per mintga grond project cumplessiv èn da cumprovar il basegn e la realisabilitad. Tar il project da la NVTA furman las singulas fasas da construcziun ina part da la lescha federala. L' Assamblea federala conceda ils meds finanzials necessaris cun credits d' impegn. Il Cussegl federal approva las etappas da construcziun e fixescha il plan da termins. 
^5 Questa disposiziun vala fin al mument da la terminaziun da las lavurs da construcziun e da la finanziaziun ( restituziun dals pajaments anticipads) dals gronds projects da viafier menziunads en l' alinea 1. 
4. Disposiziun transitorica tar l' art. 90 ( Energia nucleara) 
Fin ils 23 da settember 2000 na vegn betg dà permissiuns generalas, da construcziun, da metter en funcziun u da manaschi per novs implants per producir energia nucleara. 
5. Disposiziun transitorica tar l' art. 9 ( Activitad da gudogn en l' economia privata) 
Fin al relasch d' ina legislaziun federala èn ils chantuns obligads da renconuscher vicendaivlamain ils attestats finals da scolaziun. 
6. Disposiziun transitorica tar l' art. 102 ( Provediment dal pajais) 
^1 La Confederaziun garantescha il provediment dal pajais cun granezza da paun e farina per far paun. 
^2 Questa disposiziun transitorica resta en vigur fin il pli tard ils 31 da december 2003. 
7. Disposiziun transitorica tar l' art. 103 ( Politica da structura) 
Ils chantuns pon mantegnair durant maximalmain 10 onns a partir da l' entrada en vigur da la constituziun las reglamentaziuns existentas che fan dependenta l' avertura da manaschis dal basegn per garantir l' existenza da parts considerablas d' in tschert rom da hotellaria. 
... 
9. Disposiziun transitorica tar l' art. 110 al. 3 ( Di da la festa naziunala) 
^1 Il Cussegl federal regla ils detagls fin che la legislaziun federala midada va en vigur. 
^2 Il di da la festa naziunala na vegn betg quintà tar il dumber dals firads tenor l' artitgel 18 alinea 2 da la lescha da lavur. 
10. ... 
11. Disposiziun transitorica tar l' art. 3 ( Prevenziun professiunala) 
Assicurads ch' appartegnan a la generaziun d' entrada e na disponan per quest motiv betg dal temp da contribuziun cumplain, duain obtegnair la protecziun minimala prescritta da la lescha e quai mintgamai tenor l' autezza da lur entrada da gudogn entaifer 10 fin 20 onns suenter l' entrada en vigur da la lescha. 
a. concluda el ulteriurs respargns en sia cumpetenza; 
Questa disposiziun vala fin ch' ella vegn remplazzada tras mesiras dal dretg constituziunal davart mesiras per limitar il deficit e l' indebitament. 13. Disposiziun transitorica tar l' art. 128 ( Durada da l' imposiziun da taglia) 
Il dretg d' incassar la taglia federala directa è limità fin la fin da l' onn 2020. 
14. Disposiziun transitorica tar l' art. 130 ( Taglia sin la plivalur) 
^1 Il dretg d' incassar la taglia sin la plivalur è limità fin la fin da l' onn 2020. 
^2 Per garantir la finanziaziun da l' assicuranza d' invaliditad auza il Cussegl federal las tariffas da la taglia sin la plivalur dal 1. da schaner 2011 fin ils 31 da december 2017 sco suonda: 
a. per 0, 4 pertschient la tariffa normala tenor l' artitgel 36 alinea 3 da la lescha federala dals 2 da settember 1999 davart la taglia sin la plivalur ( LTP); 
b. per 0, 1 pertschient la tariffa reducida tenor l' artitgel 36 alinea 1 LTP; 
c. per 0, 2 pertschient la tariffa speziala per prestaziuns dal sectur d' alloschament tenor l' art. 36 al. 2 LTP. 
^3 Il retgav che resulta da l' augment tenor l' alinea 2 vegn attribuì cumplainamain al fond da cumpensaziun da l' assicuranza d' invaliditad. 
15. Disposiziuns transitoricas tar l' art. 131 ( Taglia sin la biera) 
La taglia sin la biera vegn incassada tenor il dretg d' enfin uss fin che vegn relaschada ina lescha federala. 
16. ... 
Constituziun federala da la Confederaziun svizra dals 18 d’avrigl 1999: Art. 197
Art. 197 Disposiziuns transitoricas suenter l' acceptaziun da la Constituziun federala dals 18 d' avrigl 1999 
1. Adesiun da la Svizra a l' ONU 
^1 La Svizra aderescha a l' Organisaziun da las Naziuns Unidas. 
^2 Il Cussegl federal vegn autorisà da drizzar al secretari general da l' Organisaziun da las Naziuns Unidas ( ONU) ina dumonda da la Svizra da vegnir recepida en questa organisaziun ed in' explicaziun davart l' adempliment da las obligaziuns cuntegnidas en la charta da las Naziuns Unidas. 
2. Disposiziun transitorica tar l' art. 6 ( Fatgs da scola) 
A partir da l' entrada en vigur dal conclus federal dals 3 d' october 2003 davart la refurma da la gulivaziun da finanzas e da la repartiziun da las incumbensas tranter la Confederaziun ed ils chantuns surpiglian ils chantuns las prestaziuns da fin uss da l' assicuranza d' invalids vi da la scolaziun speziala ( inclusiv l' educaziun prescolara pedagogic-curativa tenor l' art. 19 da la lescha federala dals 19 da zercladur 1959 davart l' assicuranza d' invalids), fin ch' els disponan da concepts da scolaziun speziala ch' èn approvads dal chantun, almain dentant durant trais onns. 
3. Disposiziun transitorica tar l' art. 8 ( Vias naziunalas) 
Ils chantuns construeschan las vias naziunalas ch' èn enumeradas en il conclus federal dals 21 da zercladur 1960 davart la rait da las vias naziunalas ( stadi tar l' entrada en vigur dal conclus federal dals 3 d' october 2003 davart la refurma da la gulivaziun da finanzas e da la repartiziun da las incumbensas tranter la Confederaziun ed ils chantuns) tenor las prescripziuns e sut la surveglianza suprema da la Confederaziun. La Confederaziun ed ils chantuns portan communablamain ils custs. La part dals custs dals singuls chantuns sa drizza tenor la grevezza che las vias naziunalas muntan per els, tenor lur interess per talas vias e tenor lur capacitad finanziala. 
4. Disposiziun transitorica tar l' art. 112b ( Promoziun da l' integraziun d' invalids) 
A partir da l' entrada en vigur dal conclus federal dals 3 d' october 2003 davart la refurma da la gulivaziun da finanzas e da la repartiziun da las incumbensas tranter la Confederaziun ed ils chantuns surpiglian ils chantuns las prestaziuns da fin uss da l' assicuranza d' invalids vi da stabiliments, chasas da dimora e lavuratoris, fin ch' els disponan da concepts approvads dal chantun en favur dals invalids, che reglan la concessiun da contribuziuns vi da la construcziun e vi da la gestiun d' instituziuns che dattan accoglientscha a persunas extrachantunalas, almain dentant durant trais onns. 
5. Disposiziuns transitoricas tar l' art. 112c ( Agid als attempads ed als impedids) 
Las prestaziuns da fin uss tenor l' artitgel 101 da la lescha federala dals 20 da december 1946 davart l' assicuranza per vegls e survivents per l' agid e per la tgira dals attempads e dals impedids a chasa vegnan pajadas vinavant dals chantuns fin a l' entrada en vigur d' ina regulaziun chantunala da finanziaziun per l' agid e per la tgira a chasa. 
7. Disposiziun transitorica tar l' art. 120 ( Tecnologia da gens en il sectur betg uman) 
L' agricultura svizra n' utilisescha nagins organissems modifitgads geneticamain durant tschintg onns suenter che questa disposiziun constituziunala è vegnida acceptada. En spezial na dastgan ni vegnir importads ni vegnir mess en circulaziun: 
a. plantas, parts da plantas e semenza modifitgadas geneticamain ch' èn ablas da sa multiplitgar e ch' èn destinadas per vegnir utilisadas or en il liber tar l' agricultura, tar l' orticultura u tar la selvicultura; 
b. animals modifitgads geneticamain ch' èn destinads per la producziun da victualias e d' auters products agriculs. 
8. Disposiziun transitorica tar l' art. 121 ( dimora e domicil da persunas estras) 
9. Disposiziun transitorica tar l' art. 75b ( Abitaziuns secundaras) 
^1 Sche la legislaziun correspundenta n' entra betg en vigur entaifer dus onns suenter che l' artitgel 75b è vegnì acceptà, relascha il Cussegl federal in' ordinaziun cun las disposiziuns executivas necessarias davart la construcziun, davart la vendita e davart l' inscripziun en il register funsil. 
^2 Permissiuns da construcziun per abitaziuns secundaras, che vegnan concedidas tranter il 1. da schaner da l' onn che suonda l' acceptaziun da l' artitgel 75b e la data che las disposiziuns executivas entran en vigur, èn nunvalaivlas. 
10. Disposiziun transitorica tar l' art. 95 al. 3 
Fin che las disposiziuns legalas entran en vigur, decretescha il Cussegl federal las disposiziuns executivas necessarias entaifer in onn suenter che l' alinea 3 da l' artitgel 95 è vegnì acceptà dal pievel e dals chantuns. 
Constituziun dal chantun Grischun dals 18 da matg 2003/14 da settember 2003: Titel
131.226 
Constituziun dal chantun Grischun 
dals 18 da matg 2003 / 14 da settember 2003 ( versiun dals 11 da mars 2013) 
Nus, il pievel dal chantun Grischun, conscients da nossa responsabladad avant Dieu sco er envers ils conumans e la natira, cun l' intenziun da proteger la libertad, la pasch e la dignitad umana, da garantir la democrazia ed il stadi da dretg, da promover la prosperitad e la giustia sociala e da mantegnair in ambient intact per las generaziuns futuras, cun l' intenziun da promover la trilinguitad e la varietad culturala e da mantegnair quellas sco part da l' ierta istorica, ans dain la sequenta constituziun: 
Constituziun dal chantun Grischun dals 18 da matg 2003/14 da settember 2003: Art. 1
Art. 1 
Il chantun Grischun 
Il chantun Grischun è in stadi da dretg liberal, democratic e social. 
Constituziun dal chantun Grischun dals 18 da matg 2003/14 da settember 2003: Art. 2
Art. 2 
Relaziuns cun la confederaziun, cun ils chantuns e cun l' exteriur 
^1 Il chantun Grischun è in chantun autonom da la confederaziun svizra. 
^2 El sustegna la confederaziun en l' adempliment da sias incumbensas. 
^3 El collavura cun auters chantuns e cun l' exteriur vischin. 
^4 El promova la communicaziun ed il barat tranter las parts dal pajais e las cuminanzas linguisticas da la Svizra. 
Constituziun dal chantun Grischun dals 18 da matg 2003/14 da settember 2003: Art. 3
Art. 3 
Linguas 
^1 Il tudestg, il rumantsch ed il talian èn las linguas chantunalas ed uffizialas equivalentas dal chantun. 
^2 Il chantun e las vischnancas sustegnan e prendan las mesiras necessarias per mantegnair e per promover la lingua rumantscha e taliana. Els promovan la communicaziun ed il barat tranter las cuminanzas linguisticas. 
^3 Las vischnancas ed ils circuls determineschan lur linguas uffizialas e lur linguas da scola, e quai en il rom da lur cumpetenza ed en cooperaziun cun il chantun. En quest connex respectan ellas la cumposiziun linguistica usitada e resguardan las minoritads linguisticas tradiziunalas. 
Constituziun dal chantun Grischun dals 18 da matg 2003/14 da settember 2003: Art. 4
Art. 4 
Separaziun e limitaziun da las pussanzas 
^1 La structura dal stadi e l' applicaziun da la pussanza statala sa basan sin ils princips da la separaziun e da la limitaziun da las pussanzas. 
^2 Las autoritads coopereschan en il rom da lur cumpetenzas per ademplir las finamiras dal stadi. 
Constituziun dal chantun Grischun dals 18 da matg 2003/14 da settember 2003: Art. 5
Art. 5 
Stadi da dretg 
^1 La basa ed il cunfin da l' agir dal stadi è il dretg. 
^2 L' agir dal stadi sto succeder en l' interess public e sto esser commensurà. 
^3 Las autoritads e las persunas privatas ageschan en buna fai. 
Constituziun dal chantun Grischun dals 18 da matg 2003/14 da settember 2003: Art. 6
Art. 6 
Responsabladad individuala e sociala 
Mintga persuna porta responsabladad per sasez e conresponsabladad per la cuminanza e per il mantegniment da la basa da viver. 
Constituziun dal chantun Grischun dals 18 da matg 2003/14 da settember 2003: Art. 7
Art. 7 
Dretgs fundamentals e finamiras socialas 
Ils dretgs fundamentals e las finamiras socialas èn garantids en il rom da la constituziun federala e da las cunvegnas internaziunalas impegnativas per la Svizra. 
Constituziun dal chantun Grischun dals 18 da matg 2003/14 da settember 2003: Art. 8
Art. 8 
Garanzias da procedura e protecziun legala 
Las garanzias da procedura e la protecziun legala èn garantidas en il rom da la constituziun federala e da las cunvegnas internaziunalas impegnativas per la Svizra. 
Constituziun dal chantun Grischun dals 18 da matg 2003/14 da settember 2003: Art. 9
Art. 9 
Dretg da votar e d' eleger 
^1 Il dretg da votar e d' eleger han tut las burgaisas svizras e tut ils burgais svizzers che han cumplenì il 18avel onn e ch' abitan en il chantun. 
^2 Exclusas dal dretg da votar e d' eleger èn persunas che stattan sut assi-stenza cumplessiva u che vegnan represchentadas tras ina persuna che ha l' incumbensa d' avair quità dad ellas pervia d' incapacitad permanenta da giuditgar. 
^3 La lescha regla il dretg da votar e d' eleger da las Svizras e dals Svizzers a l' exteriur en chaussas chantunalas. 
^4 A norma dal dretg communal pon las vischnancas conceder a las Svizras ed als Svizzers a l' exteriur respectivamain a las estras ed als esters il dretg da votar sco er il dretg d' eleger activ e passiv en chaussas communalas. 
Constituziun dal chantun Grischun dals 18 da matg 2003/14 da settember 2003: Art. 10
Art. 10 
Princips d' elecziun e da votaziun 
^1 Il dretg d' eleger e da votar general, egual, liber, direct e secret è garantì. Resalvadas restan votaziuns cun tegnair si il maun en radunanzas cirquitalas e communalas. 
^2 Ils projects da votaziun duain esser simpels ed enclegentaivels. I sto vegnir garantida ina furmaziun ed ina manifestaziun nunfalsifitgada da la voluntad. 
Constituziun dal chantun Grischun dals 18 da matg 2003/14 da settember 2003: Art. 11
Art. 11 
Cumpetenzas electoralas 
Las persunas cun dretg da votar elegian: 
1. las commembras ed ils commembers dal cussegl grond sco er lur suppleantas e suppleants; 
2. las commembras ed ils commembers da la regenza; 
3. las commembras grischunas ed ils commembers grischuns dal cussegl naziunal e dal cussegl dals chantuns; 
4. las commembras ed ils commembers da las dretgiras districtualas; 
5. las presidentas cirquitalas ed ils presidents cirquitals sco er lur substitutas e substituts; 
6. las presidentas ed ils presidents da las corporaziuns regiunalas; 
7. las commembras ed ils commembers da las autoritads communalas a norma da la legislaziun; 
8. ulteriuras autoritads, titularas e titulars d' in uffizi a norma da la legislaziun. 
Constituziun dal chantun Grischun dals 18 da matg 2003/14 da settember 2003: Art. 12
Art. 12 
Object 
^1 4 000 persunas cun dretg da votar u in settavel da las vischnancas pon pretender cun ina iniziativa ina revisiun totala u parziala da la constituziun chantunala. 
^2 3 000 persunas cun dretg da votar u in otgavel da las vischnancas pon pretender cun ina iniziativa: 
1. da relaschar, da midar u d' abolir ina lescha u in conclus suttamess tenor la constituziun a la votaziun dal pievel; 
2. d' inoltrar ina iniziativa dals chantuns a l' assamblea federala. 
Constituziun dal chantun Grischun dals 18 da matg 2003/14 da settember 2003: Art. 13
Art. 13 
Furma 
^1 Ina iniziativa po vegnir inoltrada sco proposta generala u sco sboz elavurà. 
^2 Ina iniziativa per ina revisiun totala da la constituziun chantunala u per l' elavuraziun d' in conclus dastga vegnir inoltrada mo sco proposta generala. 
Constituziun dal chantun Grischun dals 18 da matg 2003/14 da settember 2003: Art. 14
Art. 14 
Nunvalaivladad 
^1 Ina iniziativa è totalmain u parzialmain nunvalaivla, sch' ella: 
1. na mantegna betg l' unitad da la furma u da la materia; 
2. stat evidentamain en cuntradicziun cun il dretg surordinà; 
3. n' è betg realisabla; 
4. prevesa ina retroactivitad che na correspunda betg als princips dal stadi da dretg. 
^2 Ella po vegnir declerada per parzialmain nunvalaivla, sche la voluntad da las iniziantas e dals iniziants na vegn betg sfalsifitgada tras quai e sch' ina unitad raschunaivla resorta dal project. 
^3 Davart la nunvalaivladad decida il cussegl grond. Cunter questa decisiun po vegnir recurrì tar la dretgira administrativa. 
Constituziun dal chantun Grischun dals 18 da matg 2003/14 da settember 2003: Art. 15
Art. 15 
Procedura 
^1 Ina iniziativa dal pievel ed in sboz elavurà che sa basa sin ina proposta generala ston vegnir suttamess al pievel per la votaziun entaifer dus onns dapi l' inoltraziun u vegnir suttamess al referendum facultativ. Il termin po vegnir prolungà dal cussegl grond per sis mais. 
^2 Il cussegl grond po confruntar mintga iniziativa cun ina cuntraproposta. 
^3 Las votaziuns davart l' iniziativa e davart la cuntraproposta han lieu il medem mument. 
Constituziun dal chantun Grischun dals 18 da matg 2003/14 da settember 2003: Art. 16
Art. 16 
Referendum obligatoric 
A la votaziun dal pievel vegnan suttamess: 
1. midadas da la constituziun chantunala; 
2. la conclusiun, midada u visada da contracts interchantunals ed internaziunals cun in cuntegn che mida la constituziun; 
3. iniziativas dal pievel che na vegnan betg acceptadas dal cussegl grond u las qualas el confrunta cun ina cuntraproposta; 
4. conclus dal cussegl grond davart novas expensas singulas che surpassan 10 milliuns francs e davart novas expensas regularas annualas che surpassan 1 milliun francs; 
5. conclus dal cussegl grond davart dumondas da princip tenor l' artitgel 19 alinea 1; 
6. fatschentas ch' il cussegl grond vul sez suttametter a la votaziun. 
Constituziun dal chantun Grischun dals 18 da matg 2003/14 da settember 2003: Art. 17
Art. 17 
Referendum facultativ 
^1 Sche 1 500 persunas cun dretg da votar u in dieschavel da las vischnancas pretendan il referendum facultativ, vegnan suttamess a la votaziun dal pievel: 
1. il decret, la midada u l' aboliziun da leschas; 
2. la conclusiun, la midada u la visada da contracts interchantunals ed internaziunals cun in cuntegn che mida la lescha; 
3. conclus dal cussegl grond davart novas expensas singulas tranter 1 milliun francs e 10 milliuns francs sco er davart novas expensas regularas annualas tranter 300 000 francs ed 1 milliun francs. 
^2 Il cussegl grond po suttametter al referendum facultativ conclus che pertutgan sia cumpetenza definitiva. Conclus davart il pe da taglia, davart il preventiv e davart il quint dal stadi sco er affars da giustia ed elecziuns na pon betg vegnir suttamess al referendum. 
^3 La dumonda per exequir la votaziun dal pievel sto vegnir fatga entaifer 90 dis suenter la publicaziun uffiziala dal conclus. 
Constituziun dal chantun Grischun dals 18 da matg 2003/14 da settember 2003: Art. 18
Art. 18 
Dretg d' urgenza 
^1 Leschas che na supportan betg in retard da lur entrada en vigur, pon vegnir messas en vigur immediatamain, sch' il cussegl grond concluda l' urgenza cun ina maioritad da dus terzs da las commembras e dals commembers. 
^2 Ellas èn suttamessas al referendum facultativ posteriur. 
Constituziun dal chantun Grischun dals 18 da matg 2003/14 da settember 2003: Art. 19
Art. 19 
Dumondas da princip e variantas 
^1 Il cussegl grond po concluder votaziuns dal pievel davart dumondas da princip. 
^2 El po proponer ina varianta per in project suttamess al referendum obligatoric u facultativ. 
^3 Sch' i dat ina votaziun dal pievel, è da suttametter ultra dal project principal er la varianta a las persunas cun dretg da votar. Sch' i na dat betg ina votaziun dal pievel, scroda la varianta. 
Constituziun dal chantun Grischun dals 18 da matg 2003/14 da settember 2003: Art. 20
Art. 20 
Posiziun 
^1 Las partidas politicas coopereschan en il process da la furmaziun da l' opiniun e da la voluntad. 
^2 Ellas pon vegnir sustegnidas dal chantun, premess che lur finamiras e che lur organisaziun correspundian als princips democratics ed als princips dal stadi da dretg. 
Constituziun dal chantun Grischun dals 18 da matg 2003/14 da settember 2003: Art. 21
Art. 21 
Elegibladad 
^1 En las autoritads ed en las dretgiras chantunalas sco er en il cussegl dals chantuns èn elegiblas las persunas cun dretg da votar en il chantun. La lescha po prevair che la premissa d' elegibladad stoppia esser ademplida pir il mument da l' entrada en uffizi. 
^2 Ulteriuras premissas d' elegibladad per las autoritads e per las dretgiras chantunalas sco er las cundiziuns d' engaschament dal persunal chantunal vegnan regladas en la lescha. 
^3 La lescha regla la suspensiun da l' uffizi e la destituziun da l' uffizi dals commembers d' autoritads e da dretgiras. 
Constituziun dal chantun Grischun dals 18 da matg 2003/14 da settember 2003: Art. 22
Art. 22 
Incumpatibilitads 
^1 Nagin na po appartegnair a sia autoritad directa da surveglianza. 
^2 Commembras e commembers da la regenza e da las autoritads giudizialas sco er il persunal chantunal en uffizi cumplain e principal na pon betg appartegnair al cussegl grond. 
^3 Derschadras e derschaders na pon betg appartegnair il medem mument a la regenza u ad in' autra autoritad giudiziala en il chantun. 
^4 Las commembras ed ils commembers da la regenza sco er las commembras ed ils commembers en uffizi cumplain d' ina autoritad giudiziala na pon betg appartegnair a l' assamblea federala u al tribunal federal. 
^5 La lescha regla ulteriurs cas d' incumpatibilitad d' uffizis e d' incumbensas, l' exclusiun da parentas e da parents sco er las excepziuns. 
Constituziun dal chantun Grischun dals 18 da matg 2003/14 da settember 2003: Art. 23
Art. 23 
Perioda d' uffizi 
La perioda d' uffizi dal cussegl grond, da la regenza, da las dretgiras sco er da las commembras e dals commembers dal cussegl dals chantuns munta a quatter onns. 
Constituziun dal chantun Grischun dals 18 da matg 2003/14 da settember 2003: Art. 24
Art. 24 
Immunitad 
^1 Las commembras ed ils commembers dal cussegl grond e da la regenza na pon betg vegnir fatgs giuridicamain responsabels per lur remartgas en il cussegl grond ed en sias cumissiuns. 
^2 La lescha po prevair ulteriuras furmas d' immunitad ed extender quella sin ulteriuras persunas. 
Constituziun dal chantun Grischun dals 18 da matg 2003/14 da settember 2003: Art. 25
Art. 25 
Infurmaziun 
Las autoritads e las dretgiras infurmeschan regularmain la publicitad davart lur activitad. 
Constituziun dal chantun Grischun dals 18 da matg 2003/14 da settember 2003: Art. 26
Art. 26 
Responsabladad dal stadi 
^1 Il chantun, ils districts, ils circuls e las vischnancas sco er las ulteriuras corporaziuns da dretg public ed ils instituts autonoms stattan buns, independentamain da la culpa, per donns che lur organs e che las persunas ch' èn en lur servetsch han chaschunà illegalmain exequind lur activitads da servetsch. 
^2 La lescha po prevair excepziuns sco er ina responsabladad da duaivladad per donns chaschunads tras in agir legal. 
Constituziun dal chantun Grischun dals 18 da matg 2003/14 da settember 2003: Art. 27
Art. 27 
Cumposiziun ed elecziun 
^1 Il cussegl grond sa cumpona da 120 commembras e commembers. 
^2 L' elecziun succeda tenor la procedura electorala da maiorz. 
^3 Ils circuls furman ils circuls electorals. 
^4 Ils mandats vegnan repartids sin ils circuls electorals correspundentamain a lur populaziun svizra. 
^5 La lescha regla la suppleanza. 
Constituziun dal chantun Grischun dals 18 da matg 2003/14 da settember 2003: Art. 28
Art. 28 
Posiziun da las commembras e dals commembers dal cussegl grond 
^1 Las commembras ed ils commembers dal cussegl grond discutan e voteschan senza instrucziuns. 
^2 Cun resalva dal secret professiunal ston ellas ed els preschentar publicamain lur relaziuns cun gruppas d' interess. 
^3 Envers l' administraziun han els ils dretgs spezials d' infurmaziun e d' invista, fixads en la lescha. 
Constituziun dal chantun Grischun dals 18 da matg 2003/14 da settember 2003: Art. 29
Art. 29 
Publicitad da las sesidas 
Las sesidas dal cussegl grond èn per regla publicas. 
Constituziun dal chantun Grischun dals 18 da matg 2003/14 da settember 2003: Art. 30
Art. 30 
Princip 
Il cussegl grond pratitgescha, cun resalva dals dretgs dal pievel, la pussanza suprema. El è l' autoritad legislativa e l' instanza da surveglianza suprema dal chantun. 
Constituziun dal chantun Grischun dals 18 da matg 2003/14 da settember 2003: Art. 31
Art. 31 
Legislaziun 
^1 Tut las disposiziuns impurtantas ston vegnir relaschadas dal cussegl grond en furma da lescha. 
^2 Disposiziuns impurtantas èn spezialmain quellas, per las qualas la constituziun prevesa la lescha sco er talas concernent: 
1. l' intent e la dimensiun da restricziuns dals dretgs fundamentals; 
2. il circul da las contribuentas e dals contribuents, l' object e la basa da calculaziun da las taxas, uschenavant che quellas n' èn betg da natira irrelevanta; 
3. l' intent, il cuntegn e la dimensiun da prestaziuns statalas impurtantas; 
4. ils princips da la repartiziun da las incumbensas tranter il chantun e las vischnancas; 
5. ils princips da l' organisaziun e da las incumbensas da las autoritads e da las dretgiras; 
6. il gener e la dimensiun dal transferiment d' incumbensas suveranas e d' autras incumbensas publicas impurtantas a purtadras ed a purtaders ordaifer l' administraziun chantunala. 
^3 La valaivladad da las leschas po vegnir limitada. Avant che prolungar sto vegnir examinada l' efficacitad da las leschas. 
Constituziun dal chantun Grischun dals 18 da matg 2003/14 da settember 2003: Art. 32
Art. 32 
Ulteriuras cumpetenzas legislativas 
^1 Uschenavant che la furma da la lescha n' è betg prescritta, po il cussegl grond relaschar ordinaziuns, sch' el vegn autorisà explicitamain da la lescha da far quai. 
^2 2 El approva ils contracts interchantunals ed internaziunals, uschenavant che la regenza n' è betg autorisada suletta da concluder els. 
^3 Il cussegl grond sto vegnir participà en furma adattada a la preparaziun da contracts interchantunals ed internaziunals impurtants. 
Constituziun dal chantun Grischun dals 18 da matg 2003/14 da settember 2003: Art. 33
Art. 33 
Surveglianza e surveglianza suprema 
^1 Il cussegl grond ha la surveglianza da la regenza sco er da la dretgira chantunala e da la dretgira administrativa. 
^2 El è responsabel per la surveglianza suprema da l' administraziun, dals ulteriurs secturs da la giurisdicziun sco er d' autras purtadras e d' auters purtaders d' incumbensas publicas. 
Constituziun dal chantun Grischun dals 18 da matg 2003/14 da settember 2003: Art. 34
Art. 34 
Planisaziun 
^1 Il cussegl grond relascha las finamiras e las directivas politicas surordinadas. 
^2 El tracta il program da la regenza, il plan da finanzas ed ulteriuras planisaziuns politicas fundamentalas da la regenza. 
^3 El po prender conclus davart la cuntinuaziun da la planisaziun e dar incaricas a la regenza. 
Constituziun dal chantun Grischun dals 18 da matg 2003/14 da settember 2003: Art. 35
Art. 35 
Finanzas 
^1 Resguardond il plan da finanzas fixescha il cussegl grond il preventiv ed approva il quint dal stadi. La lescha po prevair excepziuns. 
^2 El fixescha l' autezza da las taglias a norma da la legislaziun fiscala. 
^3 El concluda definitivamain davart novas expensas singulas fin ad 1 milliun francs e davart novas expensas regularas annualas fin a 300 000 francs. 
Constituziun dal chantun Grischun dals 18 da matg 2003/14 da settember 2003: Art. 36
Art. 36 
Elecziuns 
Il cussegl grond elegia: 
1. ses organs e sias cumissiuns; 
2. il presidi da la regenza; 
3. las commembras ed ils commembers da la dretgira chantunala e da la dretgira administrativa; 
4. ulteriuras titularas ed ulteriurs titulars d' in uffizi a norma da la legislaziun. 
Constituziun dal chantun Grischun dals 18 da matg 2003/14 da settember 2003: Art. 37
Art. 37 
Grazia 
Il cussegl grond decida davart dumondas da grazia. La lescha po delegar a la regenza la decisiun davart dumondas da grazia. 
Constituziun dal chantun Grischun dals 18 da matg 2003/14 da settember 2003: Art. 38
Art. 38 
Cumposiziun 
^1 La regenza sa cumpona da tschintg commembras e commembers. 
^2 Ella prenda e represchenta ses conclus sco autoritad collegiala. 
Constituziun dal chantun Grischun dals 18 da matg 2003/14 da settember 2003: Art. 39
Art. 39 
Elecziun 
^1 L' elecziun da la regenza succeda tenor la procedura electorala da maiorz. 
^2 Il territori dal chantun furma il circul electoral. 
^3 Ina reelecziun è permessa duas giadas. 
Constituziun dal chantun Grischun dals 18 da matg 2003/14 da settember 2003: Art. 40
Art. 40 
Presidi 
Il cussegl grond elegia or dal ravugl da la regenza la presidenta u il president sco er la vicepresidenta u il vicepresident per ina perioda d' uffizi d' in onn. 
Constituziun dal chantun Grischun dals 18 da matg 2003/14 da settember 2003: Art. 41
Art. 41 
Occupaziun accessorica e represchentanza d' interess 
^1 A las commembras ed als commembers da la regenza è scumandada tutta occupaziun accessorica. 
^2 La represchentanza dal chantun en organs d' interpresas u d' organisaziuns, a las qualas il chantun è participà u las qualas el sustegna, è permessa cun il consentiment da la regenza. La lescha po prevair ulteriuras excepziuns. 
Constituziun dal chantun Grischun dals 18 da matg 2003/14 da settember 2003: Art. 42
Art. 42 
Incumbensas da la regenza 
^1 La regenza planisescha, fixescha e coordinescha las finamiras ed ils meds da l' agir dal stadi cun resalva da las cumpetenzas da las persunas cun dretg da votar e dal cussegl grond. 
^2 Ella fa regularmain in program da la regenza. 
^3 Ella exequescha las leschas e las ordinaziuns sco er ils conclus dal cussegl grond. 
^4 Ella represchenta il chantun vers l' intern e vers l' extern. 
Constituziun dal chantun Grischun dals 18 da matg 2003/14 da settember 2003: Art. 43
Art. 43 
Direcziun da l' administraziun 
^1 La regenza dirigia l' administraziun chantunala. 
^2 Ella procura per l' activitad legala ed efficazia da l' administraziun e fixescha l' organisaziun da quella en il rom dal dretg chantunal. 
Constituziun dal chantun Grischun dals 18 da matg 2003/14 da settember 2003: Art. 44
Art. 44 
Cooperaziun en il cussegl grond 
^1 La regenza prepara las fatschentas dal cussegl grond, uschenavant che quel na las elavura betg independentamain. 
^2 Ella preschenta al cussegl grond sbozs per midadas da la constituziun, da leschas, d' ordinaziuns e da conclus. 
^3 Las commembras ed ils commembers da la regenza sa participeschan en funcziun consultativa a las sesidas dal cussegl grond e pon far propostas. 
Constituziun dal chantun Grischun dals 18 da matg 2003/14 da settember 2003: Art. 45
Art. 45 
Legiferaziun 
^1 La regenza relascha disposiziuns main impurtantas en furma d' ordinaziun. 
^2 Ella è cumpetenta da negoziar contracts interchantunals ed internaziunals; sche quels pertutgan sia cumpetenza d' ordinaziun, è ella er cumpetenta da concluder tals. 
Constituziun dal chantun Grischun dals 18 da matg 2003/14 da settember 2003: Art. 46
Art. 46 
Finanzas 
La regenza fa il plan da finanzas e deliberescha il preventiv sco er il quint dal stadi per mauns dal cussegl grond. 
Constituziun dal chantun Grischun dals 18 da matg 2003/14 da settember 2003: Art. 47
Art. 47 
Ulteriuras incumbensas 
Ulteriuras incumbensas da la regenza èn spezialmain: 
1. il contact cun la confederaziun e cun ils auters chantuns sco er cun l' exteriur vischin, resguardond eventualas posiziuns dal cussegl grond; 
2. elecziuns, uschenavant che quellas n' èn betg vegnidas surdadas ad auters organs; 
3. il rapport annual davart l' activitad da la regenza e da l' administraziun per mauns dal cussegl grond; 
4. il mantegniment da l' urden public e da la segirezza publica; 
5. la surveglianza da corporaziuns da dretg public sco er d' autras purtadras e d' auters purtaders d' incumbensas publicas dal chantun. 
Constituziun dal chantun Grischun dals 18 da matg 2003/14 da settember 2003: Art. 48
Art. 48 
Situaziuns extraordinarias 
^1 La regenza po relaschar ordinaziuns u prender conclus senza ina basa legala per far frunt a disturbis gravants ch' èn succedids u che smanatschan directamain la segirezza publica sco er per far frunt a crisas socialas. 
^2 Talas ordinaziuns e tals conclus ston vegnir approvads dal cussegl grond e scrodan il pli tard in onn suenter l' entrada en vigur. 
Constituziun dal chantun Grischun dals 18 da matg 2003/14 da settember 2003: Art. 49
Art. 49 
Departaments e chanzlia chantunala 
^1 L' administraziun chantunala vegn dividida en departaments tenor secturs da gestiun. La regenza regla ils champs d' incumbensa dals departaments en in' ordinaziun. 
^2 La chanzlia chantunala è il post general da stab, da coordinaziun e da colliaziun dal cussegl grond, da la regenza e da l' administraziun. 
Constituziun dal chantun Grischun dals 18 da matg 2003/14 da settember 2003: Art. 50
Art. 50 
Ulteriuras purtadras ed ulteriurs purtaders d' incumbensas publicas 
^1 Il chantun po delegar l' adempliment d' incumbensas publicas a purtadras ed a purtaders ordaifer l' administraziun chantunala. 
^2 La surveglianza tras la regenza, ina cooperaziun commensurada dal cussegl grond e la protecziun legala ston esser garantidas. 
^3 Uschenavant che la furma da la lescha n' è betg prescritta, pon instituts autonoms dal dretg public chantunal relaschar ordinaziuns, sch' els vegnan autorisads explicitamain da la lescha da far quai. 
Constituziun dal chantun Grischun dals 18 da matg 2003/14 da settember 2003: Art. 51
Art. 51 
Independenza ed imparzialitad 
^1 L' independenza e l' imparzialitad da las dretgiras èn garantidas. En lur giurisdicziun èn las dretgiras obligadas mo al dretg. 
^2 L' administraziun giudiziala è, cun resalva da las cumpetenzas dal cussegl grond, chaussa da las dretgiras. 
^3 En proceduras dispitaivlas na dastgan derschadras e derschaders betg represchentar partidas davant l' atgna instanza. 
^4 A commembras ed a commembers en uffizi cumplain d' ina autoritad giudiziala è scumandada tutta occupaziun accessorica. La lescha po prevair excepziuns. 
Constituziun dal chantun Grischun dals 18 da matg 2003/14 da settember 2003: Art. 51a
Art. 51a 
Finanzas, cooperaziun en il cussegl grond e legislaziun 
^1 La dretgira chantunala e la dretgira administrativa suttamettan al cussegl grond il sboz per lur preventiv sco er il quint ed il rapport annual per l' approvaziun. 
^2 Las presidentas ed ils presidents prendan part da las sesidas dal cussegl grond davart il preventiv, davart il quint e davart ils rapports annuals da las dretgiras. Ellas ed els han vusch consultativa e pon far propostas. 
^3 Uschenavant che la furma da la lescha n' è betg prescritta, pon la dretgira chantunala e la dretgira administrativa relaschar ordinaziuns en il sectur da l' administraziun giudiziala e da la surveglianza da la giustia, sch' ellas vegnan autorisadas explicitamain tras la lescha da far quai. 
Constituziun dal chantun Grischun dals 18 da matg 2003/14 da settember 2003: Art. 52
Art. 52 
Surveglianza da la giustia 
^1 La dretgira chantunala ha la surveglianza da tut ils secturs da la giurisdicziun civila e penala. 
^2 Il cussegl grond ha la surveglianza da la dretgira chantunala e da la dretgira administrativa sco er la surveglianza suprema dals ulteriurs secturs da la giurisdicziun. 
^3 La surveglianza e la surveglianza suprema sa restrenschan sin la gestiun e sin l' administraziun giudiziala. 
Constituziun dal chantun Grischun dals 18 da matg 2003/14 da settember 2003: Art. 53
Art. 53 
Publicitad da las tractativas giudizialas 
Las tractativas da las partidas davant dretgira èn publicas cun resalva da las excepziuns tenor la lescha. 
Constituziun dal chantun Grischun dals 18 da matg 2003/14 da settember 2003: Art. 54
Art. 54 
Giurisdicziun civila e penala 
La giurisdicziun civila e penala vegn exequida da: 
1. la dretgira chantunala; 
2. las dretgiras districtualas; 
3. ... 
Constituziun dal chantun Grischun dals 18 da matg 2003/14 da settember 2003: Art. 55
Art. 55 
Giurisdicziun constituziunala ed administrativa 
^1 La dretgira administrativa ha l' incumbensa da giuditgar en ultima instanza dispitas da dretg public, uschenavant ch' ina lescha na dispona betg autramain. 
^2 La dretgira administrativa giuditgescha sco dretgira constituziunala: 
1. recurs pervia da violaziun da dretgs constituziunals e politics sco er dal princip da la precedenza dal dretg surordinà; 
2. recurs pervia da violaziun da l' autonomia da las vischnancas, dals circuls e d' autras corporaziuns da dretg public sco er da las baselgias chantunalas. 
^3 En la procedura dal dretg constituziunal pon leschas ed ordinaziuns vegnir contestadas directamain sco er vegnir examinadas en il cas d' applicaziun. 
Constituziun dal chantun Grischun dals 18 da matg 2003/14 da settember 2003: Art. 56
Art. 56 
Ulteriuras autoritads giudizialas sco er autoritads extragiudizialas 
Tras la lescha pon vegnir instituidas ulteriuras autoritads giudizialas sco er extragiudizialas. 
Constituziun dal chantun Grischun dals 18 da matg 2003/14 da settember 2003: Art. 57
Art. 57 
Cussegl dals chantuns 
^1 Las elecziuns dal cussegl dals chantuns succedan tenor la procedura electorala da maiorz. Ellas han lieu il medem mument sco las elecziuns en il cussegl naziunal. 
^2 Il territori dal chantun furma il circul electoral. 
Constituziun dal chantun Grischun dals 18 da matg 2003/14 da settember 2003: Art. 58
Art. 58 
Referendum chantunal 
Il cussegl grond u la regenza pon pretender, en num dal chantun, che leschas federalas, conclus federals sco er contracts internaziunals vegnian suttamess al pievel per la votaziun. 
Constituziun dal chantun Grischun dals 18 da matg 2003/14 da settember 2003: Art. 59
Art. 59 
Iniziativa dals chantuns 
^1 Il cussegl grond u la regenza pon inoltrar, en num dal chantun, ina iniziativa dals chantuns a l' assamblea federala. 
^2 L' inoltraziun d' ina iniziativa dals chantuns po er vegnir pretendida cun ina iniziativa dal pievel. 
Constituziun dal chantun Grischun dals 18 da matg 2003/14 da settember 2003: Art. 60
Art. 60 
Vischnancas politicas 
^1 Las vischnancas politicas èn corporaziuns dal dretg public chantunal cun atgna persunalitad giuridica. Ellas sa cumponan da la totalitad da las persunas cun domicil en il territori communal. 
^2 Ellas èn responsablas per tut ils fatgs locals che na cumpetan betg a las vischnancas burgaisas. 
Constituziun dal chantun Grischun dals 18 da matg 2003/14 da settember 2003: Art. 61
Art. 61 
Vischnancas burgaisas 
^1 Las vischnancas burgaisas sa cumponan da las burgaisas communalas e dals burgais communals cun domicil en la vischnanca. 
^2 Il status giuridic, las incumbensas e l' organisaziun da las vischnancas burgaisas sco er la fusiun cun las vischnancas politicas sa drizzan tenor la lescha. 
Constituziun dal chantun Grischun dals 18 da matg 2003/14 da settember 2003: Art. 62
Art. 62 
Collavuraziun intercommunala 
^1 Per ademplir lur incumbensas pon las vischnancas collavurar cun autras vischnancas u organisaziuns. La lescha prevesa che vischnancas pon vegnir obligadas da collavurar. 
^2 La lescha regla la collavuraziun intercommunala sco er la delegaziun d' incumbensas e garantescha ils dretgs politics da cundecisiun. 
Constituziun dal chantun Grischun dals 18 da matg 2003/14 da settember 2003: Art. 63
Art. 63 
Fusiun 
La fusiun da vischnancas vegn reglada da la lescha. 
Constituziun dal chantun Grischun dals 18 da matg 2003/14 da settember 2003: Art. 64
Art. 64 
Promoziun da la collavuraziun intercommunala e da fusiuns 
Il chantun promova la collavuraziun intercommunala e la fusiun da vischnancas per garantir che lur incumbensas vegnian ademplidas a moda cunvegnenta ed economica. 
Constituziun dal chantun Grischun dals 18 da matg 2003/14 da settember 2003: Art. 65
Art. 65 
Autonomia communala 
^1 L' autonomia da las vischnancas è garantida. Sia dimensiun vegn determinada dal dretg chantunal. 
^2 Las vischnancas èn spezialmain autorisadas da determinar lur organisaziun, d' instituir lur autoritads e lur administraziun sco er d' ordinar independentamain lur fatgs finanzials. 
Constituziun dal chantun Grischun dals 18 da matg 2003/14 da settember 2003: Art. 66
Art. 66 
Organs 
^1 Ils organs obligatorics da las vischnancas politicas èn: 
1. la totalitad da las persunas cun dretg da votar ch' exerciteschan lur dretgs politics a la radunanza communala u a l' urna; 
2. la suprastanza communala; 
3. ulteriuras autoritads a norma da la legislaziun. 
^2 Las vischnancas pon remplazzar u cumplettar la radunanza communala cun in parlament communal. 
Constituziun dal chantun Grischun dals 18 da matg 2003/14 da settember 2003: Art. 67
Art. 67 
Surveglianza 
^1 La regenza ha la surveglianza da las vischnancas sco er da las purtadras e dals purtaders da la collavuraziun intercommunala. 
^2 La surveglianza sa restrenscha sin la controlla giuridica, uschenavant che la lescha na dispona betg autramain. 
^3 En cas d' abus gravants po ina vischnanca vegnir messa sut curatella. 
Constituziun dal chantun Grischun dals 18 da matg 2003/14 da settember 2003: Art. 68
Art. 68 
Districts e circuls 
^1 Il chantun è dividì en ils sequents districts e circuls: 
1. Alvra ( circuls Alvaschagn, Belfort, Bravuogn e Surses); 
2. Bernina ( circuls Brusio e Puschlav); 
3. Rain posteriur ( circuls Avras, Tumleastga, Valragn, Schons e Tusaun); 
4. Plaun ( circuls Razén e Trin); 
5. En ( circuls Ramosch, Suot Tasna, Sur Tasna e Val Müstair); 
6. Landquart ( circuls Tschintg Vitgs e Maiavilla); 
7. Malögia ( circuls Bergiaglia ed Engiadin' ota); 
8. Moesa ( circuls Calanca, Mesauc e Roveredo); 
9. Plessur ( circuls Cuira, Churwalden e Scanvetg); 
10. Partenz / Tavau ( circuls Tavau, Jenaz, Claustra, Küblis, Luzein, Schiers e Seewis); 
11. Surselva ( circuls Cadi, Foppa, Lumnezia, Rueun e Stussavgia). 
^2 Cun l' approvaziun dal cussegl grond pon circuls fusiunar entaifer il medem district. 
Constituziun dal chantun Grischun dals 18 da matg 2003/14 da settember 2003: Art. 69
Art. 69 
Corporaziuns regiunalas 
^1 Las vischnancas s' uneschan a corporaziuns regiunalas per ademplir incumbensas regiunalas. 
^2 Las corporaziuns regiunalas ston vegnir cunfinadas uschia, ch' ellas pon ademplir lur incumbensas a moda cunvegnenta ed economica. 
Constituziun dal chantun Grischun dals 18 da matg 2003/14 da settember 2003: Art. 70
Art. 70 
Circuls 
^1 Ils circuls èn corporaziuns dal dretg public chantunal cun atgna persunalitad giuridica. 
^2 Els adempleschan las incumbensas che als vegnan surdadas dal chantun u da las vischnancas. 
^3 Els furman ils circuls electorals per l' elecziun dal cussegl grond. 
^4 Il chantun promova la fusiun da circuls. 
Constituziun dal chantun Grischun dals 18 da matg 2003/14 da settember 2003: Art. 71
Art. 71 
Districts 
^1 Ils districts èn circuls da dretgira per la giurisdicziun civila e penala. 
^2 Il status giuridic dals districts sa drizza tenor la lescha. 
Constituziun dal chantun Grischun dals 18 da matg 2003/14 da settember 2003: Art. 72
Art. 72 
Corporaziuns regiunalas 
^1 Las corporaziuns regiunalas èn corporaziuns dal dretg public chantunal cun atgna persunalitad giuridica. 
^2 Ellas adempleschan las incumbensas che las vegnan surdadas dal chantun, dals circuls u da las vischnancas. 
Constituziun dal chantun Grischun dals 18 da matg 2003/14 da settember 2003: Art. 73
Art. 73 
Organs 
^1 Ils organs obligatorics dals circuls e da las corporaziuns regiunalas èn: 
1. la totalitad da las persunas cun dretg da votar ch' exerciteschan lur dretgs politics a l' urna u a la tschentada da cumin; 
2. il cussegl cirquital respectivamain las delegadas ed ils delegads da la corporaziun regiunala; 
3. la presidenta cirquitala u il president cirquital respectivamain la presidenta u il president da la corporaziun regiunala; 
4. ulteriurs organs a norma da la legislaziun. 
^2 La lescha dat la segirezza ch' ils circuls e las corporaziuns regiunalas garanteschan ils dretgs politics. 
Constituziun dal chantun Grischun dals 18 da matg 2003/14 da settember 2003: Art. 74
Art. 74 
Surveglianza 
^1 En il rom dal dretg chantunal exequescha la regenza la surveglianza dals circuls, dals districts e da las corporaziuns regiunalas. Da questa surveglianza è exceptada la surveglianza da la giustia. 
^2 En il sectur d' incumbensas delegadas da las vischnancas als circuls ed a las corporaziuns regiunalas sa restrenscha la surveglianza sin la controlla giuridica, uschenavant che la lescha na dispona betg autramain. 
Constituziun dal chantun Grischun dals 18 da matg 2003/14 da settember 2003: Art. 75
Art. 75 
Princips 
^1 Il chantun e las vischnancas promovan il bainstar e la segirezza sociala da la populaziun, da la famiglia e da las singulas persunas. 
^2 Els s' engaschan per l' egualitad da las schanzas per tuts, spezialmain per l' egualitad da dunna ed um. 
^3 Els sustegnan l' iniziativa privata cun bunas cundiziuns da basa. 
^4 Cun ademplir incumbensas publicas sto vegnir schanegiada la basa da viver natirala. 
Constituziun dal chantun Grischun dals 18 da matg 2003/14 da settember 2003: Art. 76
Art. 76 
Cumpetenza e collavuraziun 
^1 Il chantun e las vischnancas adempleschan incumbensas ch' èn d' interess public, uschenavant che la purschida privata na tanscha betg. Las incumbensas sa drizzan tenor la constituziun e tenor las leschas. 
^2 Il chantun, las corporaziuns regiunalas, ils circuls e las vischnancas coopereschan per ademplir las incumbensas publicas. Tenor pussaivladad duai vegnir cuntanschida la collavuraziun cun persunas privatas. 
Constituziun dal chantun Grischun dals 18 da matg 2003/14 da settember 2003: Art. 77
Art. 77 
Adempliment decentral da las incumbensas 
Il chantun ademplescha incumbensas publicas a moda decentrala, oravant tut sch' il gener da l' incumbensa, il diever economic dals meds u l' adempliment efficazi da las incumbensas permettan quai. 
Constituziun dal chantun Grischun dals 18 da matg 2003/14 da settember 2003: Art. 78
Art. 78 
Examinaziun da las incumbensas 
La necessitad, l' efficacitad e la finanziaziun da las incumbensas publicas ston vegnir examinadas periodicamain. 
Constituziun dal chantun Grischun dals 18 da matg 2003/14 da settember 2003: Art. 79
Art. 79 
Urden public e segirezza 
^1 Il chantun e las vischnancas garanteschan l' urden public e la segirezza. 
^2 Els prendan mesiras per proteger la populaziun da catastrofas e per mantegnair las funcziuns impurtantas dal stadi en situaziuns d' urgenza. 
Constituziun dal chantun Grischun dals 18 da matg 2003/14 da settember 2003: Art. 80
Art. 80 
Planisaziun dal territori 
Il chantun e las vischnancas prendan en mira ina utilisaziun ed in svilup cunvegnent, economic, coordinà e persistent dal territori chantunal. En quest connex resguardan els ils basegns dals umans e da l' ambient sco er l' urbanisaziun decentrala. 
Constituziun dal chantun Grischun dals 18 da matg 2003/14 da settember 2003: Art. 81
Art. 81 
Protecziun da l' ambient sco er protecziun da la natira e da la patria 
^1 Il chantun regla l' execuziun dal dretg federal davart la protecziun da l' uman e da ses ambient natiral cunter effects nuschaivels e mulestus. Ils custs per evitar e per eliminar tals eveniments portan las chaschunadras ed ils chaschunaders. 
^2 Il chantun e las vischnancas procuran per il mantegniment e per la protecziun da la fauna e da la flora sco er da lur spazis da viver. 
^3 Els prendan mesiras per mantegnair e per proteger cuntradas e maletgs da vitgs, lieus istorics sco er objects natirals e bains culturals da valur. 
Constituziun dal chantun Grischun dals 18 da matg 2003/14 da settember 2003: Art. 82
Art. 82 
Infrastructura 
^1 Il chantun e las vischnancas procuran per in provediment commensurà dal territori chantunal cun aua e cun energia, cun colliaziuns da traffic sco er cun telecommunicaziun. 
^2 Els promovan in provediment segir, suffizient ed ecologic cun energia, il consum spargnus e raziunal da quella sco er l' utilisaziun da las energias regenerablas. 
^3 Els procuran per in urden da traffic confurm al basegn, ecologic ed economic e promovan il traffic public. 
^4 Il chantun promova la collavuraziun intercommunala e regiunala e garantescha la gulivaziun da finanzas. 
Constituziun dal chantun Grischun dals 18 da matg 2003/14 da settember 2003: Art. 83
Art. 83 
Auas 
^1 Il chantun ha la surveglianza da las auas publicas e privatas. El regla l' utilisaziun da l' aua sco er da la forza idraulica. 
^2 La suveranitad da las auas publicas appartegna a las vischnancas. 
Constituziun dal chantun Grischun dals 18 da matg 2003/14 da settember 2003: Art. 84
Art. 84 
Politica economica 
^1 Il chantun e las vischnancas creeschan bunas cundiziuns da basa per ina economia productiva e persistenta. Els fan ina promoziun activa da l' economia. 
^2 Els promovan las stentas da l' economia en vista a la creaziun ed al mantegniment da plazzas da lavur. 
^3 Els sustegnan mesiras per la rescolaziun professiunala, per la furmaziun supplementara e per la reintegraziun sco er per la cumpatibilitad da professiun e da famiglia. 
^4 Els prendan mesiras per limitar tant sco pussaivel il dumber da regulaziuns e la chargia administrativa per interpresas, en spezial per las interpresas pitschnas e mesaunas ( IPM). 
Constituziun dal chantun Grischun dals 18 da matg 2003/14 da settember 2003: Art. 85
Art. 85 
Regals e monopols 
^1 Ils dretgs da regals dal chantun èn: 
1. il regal da sal; 
2. il regal da chatscha; 
3. il regal da pestga. 
^2 Il regal da minieras è in dretg da regal da las vischnancas. 
^3 Ils dretgs da regals dattan il dretg exclusiv d' utilisaziun. Il chantun respectivamain las vischnancas pon profitar sezs da quests dretgs u als surdar a terzas persunas. 
^4 Tras la lescha po il chantun fundar u pratitgar monopols, sche l' interess da la publicitad pretenda quai. 
^5 Dretgs privats existents restan resalvads. 
Constituziun dal chantun Grischun dals 18 da matg 2003/14 da settember 2003: Art. 86
Art. 86 
Integraziun 
^1 Il chantun e las vischnancas procuran per in' assistenza, per in sustegn e per ina integraziun suffizienta da persunas basegnusas. 
^2 Els promovan l' integraziun sociala e professiunala da persunas ch' èn dischavantagiadas pervia d' in impediment, pervia d' ina malsogna u per auters motivs. 
^3 En il rom da quai ch' è economicamain supportabel s' engaschan els per ch' ils impediments vegnian resguardads commensuradamain. 
^4 En il rom da lur pussaivladads procuran els per in access tenor ils basegns da las persunas impedidas als edifizis ed als stabiliments publics. 
Constituziun dal chantun Grischun dals 18 da matg 2003/14 da settember 2003: Art. 87
Art. 87 
Sanadad 
^1 Il chantun regla la sanadad publica. 
^2 Il chantun e las vischnancas procuran per ina tgira e per in provediment medicinal cunvegnent, economic e suffizient. 
^3 Els promovan e sustegnan ensemen la prevenziun sanitara sco er la profilaxa cunter toxicomania. 
Constituziun dal chantun Grischun dals 18 da matg 2003/14 da settember 2003: Art. 88
Art. 88 
Famiglia 
Il chantun e las vischnancas creeschan bunas cundiziuns da basa per famiglias. 
Constituziun dal chantun Grischun dals 18 da matg 2003/14 da settember 2003: Art. 89
Art. 89 
Furmaziun 
^1 L' instrucziun a las scolas publicas ha ina basa cristiana umanistica. Ella è confessiunalmain e politicamain neutrala ed è marcada da toleranza. 
^2 Il chantun e las vischnancas procuran ch' ils uffants e ch' ils giuvenils survegnian ina instrucziun da scola elementara che correspunda a lur capacitads. Cun ina purschida da furmaziun adequata promovan els la reintegraziun en la societad d' uffants cun impediments. 
^3 Il chantun procura per l' instrucziun da scola media, per la scolaziun e per la furmaziun supplementara professiunala sco er per l' access a scolas spezialisadas superiuras ed a scolas autas. Per quest intent po el manar u sustegnair scolas. El fa attenziun d' avair ina purschida decentrala da scolas medias e professiunalas e promova scolas spezialisadas superiuras e scolas autas en il chantun. 
Constituziun dal chantun Grischun dals 18 da matg 2003/14 da settember 2003: Art. 90
Art. 90 
Cultura e perscrutaziun 
Il chantun e las vischnancas promovan la lavur artistica, culturala e scientifica sco er il barat cultural. Per quest intent resguardan els la varietad linguistica e las particularitads regiunalas dal chantun. 
Constituziun dal chantun Grischun dals 18 da matg 2003/14 da settember 2003: Art. 91
Art. 91 
Organisaziun dal temp liber e sport 
Il chantun e las vischnancas sustegnan l' organisaziun raschunaivla dal temp liber, la lavur da giuventetgna ed il sport. 
Constituziun dal chantun Grischun dals 18 da matg 2003/14 da settember 2003: Art. 92
Art. 92 
Collavuraziun transcunfinala ed agid umanitar 
^1 Il chantun sustegna e promova la collavuraziun transcunfinala. 
^2 El sustegna l' agid umanitar per umans e pievels basegnus. 
Constituziun dal chantun Grischun dals 18 da matg 2003/14 da settember 2003: Art. 93
Art. 93 
Princips 
^1 Ils meds publics ston vegnir impundids a moda spargnusa, economica ed efficazia. 
^2 Las finanzas duain, considerond il svilup economic, esser equilibradas a media vista. 
^3 Mintga expensa premetta ina basa legala, in conclus da credit ed ina permissiun da pajament. 
^4 Ils custs han da purtar da princip las chaschunadras ed ils chaschunaders. 
Constituziun dal chantun Grischun dals 18 da matg 2003/14 da settember 2003: Art. 94
Art. 94 
Cumpetenzas fiscalas 
^1 Las cumpetenzas dal chantun e da las vischnancas per incassar taglias vegnan fixadas tras la lescha. 
^2 Las cumpetenzas fiscalas da las baselgias chantunalas e dals cumins-baselgia sa drizzan tenor las disposiziuns concernent il stadi e concernent las baselgias. 
Constituziun dal chantun Grischun dals 18 da matg 2003/14 da settember 2003: Art. 95
Art. 95 
Princips da l' imposiziun da taglia 
^1 Uschenavant ch' il gener da la taglia permetta, ston vegnir resguardads ils princips da la generalitad, da l' egualitad e da la capacitad economica per concepir las taglias. 
^2 Las taglias ston vegnir fixadas uschia, che persunas economicamain flaivlas vegnan schanegiadas, che la voluntad da prestar resta, che l' atgna prevenziun vegn promovida e che la capacitad da concurrer vegn mantegnida. 
^3 L' imposiziun dubla da taglia intercommunala è scumandada. 
Constituziun dal chantun Grischun dals 18 da matg 2003/14 da settember 2003: Art. 96
Art. 96 
Gulivaziun da finanzas 
^1 Il chantun garantescha la gulivaziun da finanzas. 
^2 La finamira da la gulivaziun da finanzas èn relaziuns equilibradas concernent la chargia fiscala e concernent las prestaziuns da las vischnancas e da las regiuns. 
^3 La lescha po prevair ulteriuras contribuziuns per reducir dischequilibers regiunals, per ademplir funcziuns spezialas tras ina vischnanca u tras ina regiun sco er per promover tschertas incumbensas. 
Constituziun dal chantun Grischun dals 18 da matg 2003/14 da settember 2003: Art. 97
Art. 97 
Surveglianza da las finanzas 
Il cussegl grond ha la surveglianza da las finanzas. En questa lavur vegn el sustegnì d' in organ da controlla independent. 
Constituziun dal chantun Grischun dals 18 da matg 2003/14 da settember 2003: Art. 98
Art. 98 
Baselgias chantunalas e cumins-baselgia 
^1 La baselgia evangelic-refurmada e la baselgia catolic-romana èn renconuschidas dal dretg public. 
^2 La baselgia chantunala evangelic-refurmada e ses cumins-baselgia sco er la baselgia chantunala catolic-romana e ses cumins-baselgia èn corporaziuns dal dretg public. 
^3 Tras la lescha pon ulteriuras cuminanzas religiusas vegnir renconuschidas dal dretg public. 
Constituziun dal chantun Grischun dals 18 da matg 2003/14 da settember 2003: Art. 99
Art. 99 
Autonomia 
^1 Las baselgias chantunalas e lur cumins-baselgia reglan lur fatschentas independentamain en il rom dal dretg chantunal. 
^2 Ellas èn autorisadas d' incassar taglias da lur commembras e da lur commembers tenor ils princips valaivels per las vischnancas. 
^3 Ils cumins-baselgia han il dretg da tscherner e da relaschar lur spirituals. 
^4 Il chantun ha la surveglianza suprema da l' utilisaziun legala dals meds finanzials e da l' observaziun da l' urden giuridic. 
^5 Tras la lescha po el incassar da persunas giuridicas ina taglia da cult. 
Constituziun dal chantun Grischun dals 18 da matg 2003/14 da settember 2003: Art. 100
Art. 100 
Cuminanzas religiusas dal dretg privat 
Las ulteriuras cuminanzas religiusas èn suttamessas al dretg privat. 
Constituziun dal chantun Grischun dals 18 da matg 2003/14 da settember 2003: Art. 101
Art. 101 
Revisiun totala e parziala 
^1 La constituziun po vegnir revedida totalmain u parzialmain da tut temp. 
^2 Ina revisiun parziala po cumpigliar ina singula disposiziun u pliras disposiziuns cun in connex real. 
^3 Il pievel decida sin fundament d' ina iniziativa dal pievel u d' in conclus dal cussegl grond, sch' i duai vegnir instradada ina revisiun totala da la constituziun. 
^4 Tar ina revisiun totala po il project constituziunal cuntegnair, empè d' ina varianta tenor l' artitgel 19, ina u pliras variantas, davart las qualas i sto vegnir votà separadamain ordavant u il medem mument. 
Constituziun dal chantun Grischun dals 18 da matg 2003/14 da settember 2003: Art. 102
Art. 102 
Entrada en vigur 
^1 Questa constituziun entra en vigur il 1. da schaner 2004. 
^2 Sin quest termin vegn abolida la constituziun chantunala dal Grischun dals 2 d' october 1892. 
^3 Midadas da la constituziun chantunala dals 2 d' october 1892 che succedan tranter il conclus dal cussegl grond davart la constituziun e l' entrada en vigur da quella, vegnan integradas dal cussegl grond en la nova constituziun chantunala. Il conclus correspundent n' è betg suttamess al referendum. 
Constituziun dal chantun Grischun dals 18 da matg 2003/14 da settember 2003: Art. 103
Art. 103 
Valaivladad limitada dal dretg vertent 
^1 Decrets ch' èn vegnids concludids d' ina autoritad che n' è betg pli cumpetenta u en ina procedura che n' è betg pli admissibla, restan en vigur. 
^2 La midada da quests decrets sa drizza tenor questa constituziun. 
^3 Fin che las disposiziuns legalas correspundentas entran en vigur, valan vinavant las suandantas disposiziuns da la constituziun per il chantun Grischun dals 2 d' october 1892: 
1. Art. 27 al. e 2: 
2. Art. 39 al. 4: 
3. Art. 40 al. 5 frasas 2 e sco er al. 6: 
L' incassament da taglias communalas è admess subsidiarmain tenor princips gists e duaivels. L' incassament d' ina taglia a la funtauna e l' imposiziun d' ina taglia sin il gudogn e chapital a las persunas giuridicas cumpeta sulettamain al chantun. 
Eventualas taglias progressivas na dastgan betg surpassar las tariffas da progressiun da la respectiva lescha chantunala da taglia. Las vischnancas n' èn betg autorisadas d' imponer taglias al chantun per sias immobiglias, ses edifizis e per autras instituziuns statalas da tutta spezia. ^4 Fin il pli tard ils 31 da december 2008 vala vinavant l' artitgel 38 alinea 2 da la constituziun chantunala dal Grischun dals 2 d' october 1892: Els han il dretg da reglar tras ordinaziuns generalmain impegnativas lur fatschentas politicas ed administrativas, e d' incassar taglias cirquitalas tenor princips gists e duaivels per cuvrir lur expensas administrativas. Il dretg d' incassar ina taglia a la funtauna ha exclusivamain il chantun. Eventualas taglias progressivas na dastgan betg surpassar las tariffas da la respectiva lescha chantunala da taglia. 
Constituziun dal chantun Grischun dals 18 da matg 2003/14 da settember 2003: Art. 104
Art. 104 
Adattaziun da la legislaziun 
^1 Sch' i sto vegnir relaschà nov dretg u vegnir midà dretg existent sin fundament da questa constituziun, sto quai succeder senza retard. 
^2 La regenza suttametta al cussegl grond entaifer trais onns dapi l' entrada en vigur da questa constituziun propostas per l' adattaziun necessaria da la legislaziun. 
Constituziun dal chantun Grischun dals 18 da matg 2003/14 da settember 2003: Art. 105
Art. 105 
Autoritads e dretgiras 
^1 Cun resalva da las suandantas excepziuns restan las commembras ed ils commembers da las autoritads e da las dretgiras en uffizi fin a la scadenza da la perioda d' uffizi tenor il dretg vertent: 
1. La perioda d' uffizi da las commembras e dals commembers dal cussegl grond sco er da lur suppleantas e suppleants vegn prolungada fin ils 31 da fanadur 2006. 
2. La perioda d' uffizi da las presidentas cirquitalas e dals presidents cirquitals sco er da lur substitutas e da lur substituts vegn prolungada fin ils 31 da fanadur 2006. 
3. La perioda d' uffizi da las commembras grischunas e dals commembers grischuns dal cussegl dals chantuns vegn prolungada fin ils 25 da november 2007. 
^2 Per novas elecziuns e per elecziuns cumplementaras valan las disposiziuns da questa constituziun. 
^3 Commembras e commembers en uffizi cumplain d' ina autoritad giudiziala basegnan fin al decret da disposiziuns legalas respectivas la permissiun da la cumissiun da giustia dal cussegl grond per tut exercizi d' ina occupaziun accessorica. Questas activitads na dastgan betg pregiuditgar l' adempliment illimità da las obligaziuns d' uffizi, l' independenza e la reputaziun da la dretgira. La cumissiun da giustia po fixar ina reducziun adequata da la dimensiun da lavur u in' obligaziun da restituziun per l' indemnisaziun retratga exequind l' occupaziun accessorica. Las disposiziuns per commembras e per commembers en uffizi cumplain d' ina autoritad giudiziala restan applitgablas. 
^4 Per la procedura da dretg constituziunal vegnan applitgadas confurm al senn las prescripziuns davart la procedura davant la dretgira administrativa fin al decret da las disposiziuns legalas correspundentas. 
Constituziun dal chantun Grischun dals 18 da matg 2003/14 da settember 2003: Art. 106
Art. 106 
Dretgs politics 
^1 La reussida e la valaivladad d' iniziativas dal pievel e da referendums annunziads a la chanzlia chantunala avant l' acceptaziun da questa constituziun, vegnan giuditgads tenor il dretg vertent. 
^2 Ils projects deliberads dal cussegl grond fin a l' entrada en vigur da questa constituziun èn suttamess a la votaziun dal pievel tenor il dretg vertent. 
^3 Iniziativas dal pievel per ina revisiun parziala da la constituziun vertenta che vegnan inoltradas fin a l' acceptaziun da la nova constituziun, transfurma il cussegl grond en projects per ina revisiun parziala da la nova constituziun. 
Constituziun dal chantun Grischun dals 18 da matg 2003/14 da settember 2003: Art. 107
Art. 107 
Corporaziuns regiunalas 
^1 Organisaziuns regiunalas da la collavuraziun intercommunala che n' èn anc naginas corporaziuns regiunalas il mument da l' entrada en vigur da la nova constituziun, vegnan tractadas fin ils 31 da december 2006 sco corporaziuns regiunalas. 
^2 A la suprastanza da las corporaziuns regiunalas cumpeti da far propostas a las vischnancas ed als organs cumpetents fin ils 31 da december 2004 per la futura concepziun d' ina corporaziun regiunala. Tavla da materia 
Lescha federala dals 16 da december 2005 davart las persunas estras (LEst): Titel
142.20 
Lescha federala davart las persunas estras 
( LEst) 
dals 16 da december 2005 ( versiun dal 1. da fanadur 2013) 
L' Assamblea federala da la Confederaziun svizra, sa basond sin l' artitgel 121 alinea 1 da la Constituziun federala, suenter avair gì invista da la missiva dal Cussegl federal dals 8 da mars 2002, concluda: 
Lescha federala dals 16 da december 2005 davart las persunas estras (LEst): Art. 1
Art. 1 Object 
Questa lescha regla l' entrada en Svizra e la partenza da la Svizra, la dimora sco er l' arrivada posteriura da la famiglia da persunas estras en Svizra. Plinavant regla ella la promoziun da lur integraziun. 
Lescha federala dals 16 da december 2005 davart las persunas estras (LEst): Art. 2
Art. 2 Champ d' applicaziun 
^1 Questa lescha vala per persunas estras, uschenavant ch' i na vegnan applitgadas naginas autras disposiziuns dal dretg federal u da contracts internaziunals ch' èn vegnids concludids da la Svizra. 
^2 Per persunas ch' èn burgaisas dals stadis commembers da la Communitad europeica ( CE), per lur confamigliaras e per lur confamigliars sco er per lavurantas e per lavurants che vegnan tramess en Svizra da patrunas e da patruns che han lur domicil u lur sedia en in da quels stadis vala questa lescha mo, uschenavant che la Cunvegna dals 21 da zercladur 1999 tranter la Confederaziun svizra d' ina vart e la Communitad europeica e ses stadis commembers da l' autra vart davart la libra circulaziun da persunas na cuntegna naginas disposiziuns divergentas u uschenavant che questa lescha prevesa disposiziuns pli favuraivlas. 
^3 Per persunas ch' èn burgaisas dals stadis commembers da l' Associaziun europeica da commerzi liber ( AECL), per lur confamigliaras e per lur confamigliars sco er per lavurantas e per lavurants che vegnan tramess en Svizra da patrunas e da patruns che han lur domicil u lur sedia en in da quels stadis vala questa lescha mo, uschenavant che la Cunvegna dals 21 da zercladur 2001 per midar la Convenziun per la fundaziun da l' Associaziun europeica da commerzi liber na cuntegna naginas disposiziuns divergentas u uschenavant che questa lescha prevesa disposiziuns pli favuraivlas. 
^4 Las disposiziuns davart la procedura da visums, davart l' entrada en Svizra e davart la partenza da la Svizra valan mo, uschenavant che las cunvegnas d' associaziun a la reglamentaziun da Schengen na cuntegnan naginas disposiziuns divergentas. 
^5 Las cunvegnas d' associaziun a la reglamentaziun da Schengen èn inditgadas en l' agiunta 1 cifra 1. 
Lescha federala dals 16 da december 2005 davart las persunas estras (LEst): Art. 3
Art. 3 Admissiun 
^1 L' admissiun da persunas estras cun activitad da gudogn succeda en l' interess da l' economia generala; decisivas èn las schanzas per ina integraziun persistenta en il martgà da lavur svizzer sco er l' ambient social. Ils basegns culturals e scientifics da la Svizra vegnan resguardads adequatamain. 
^2 Persunas estras vegnan medemamain admessas, sche obligaziuns internaziunalas, sche motivs umanitars u la reuniun da la famiglia pretendan quai. 
^3 Tar l' admissiun da persunas estras vegn tegnì quint dal svilup demografic e social da la Svizra. 
Lescha federala dals 16 da december 2005 davart las persunas estras (LEst): Art. 4
Art. 4 Integraziun 
^1 La finamira da l' integraziun è la convivenza da la populaziun indigena ed estra sin basa da las valurs da la Constituziun federala sco er sin basa dal respect vicendaivel e da la toleranza vicendaivla. 
^2 L' integraziun duai pussibilitar a persunas estras che han ina dimora durabla e legala en Svizra da prender part da la vita economica, sociala e culturala da la societad. 
^3 L' integraziun premetta tant la voluntad correspundenta da las persunas estras sco er l' avertadad da la populaziun svizra. 
^4 Per las persunas estras èsi indispensabel da sa famigliarisar cun las relaziuns socialas e cun las cundiziuns da viver en Svizra e d' emprender cunzunt ina lingua naziunala. 
Lescha federala dals 16 da december 2005 davart las persunas estras (LEst): Art. 5
Art. 5 Premissas per entrar en Svizra 
^1 Persunas estras che vulan entrar en Svizra: 
a. ston avair in document da legitimaziun ch' è renconuschì per passar sur il cunfin e ston avair in visum, sche quai è necessari; 
b. ston avair ils meds finanzials ch' èn necessaris per la dimora; 
c. na dastgan betg esser in privel per la segirezza publica e per l' urden public sco er per las relaziuns internaziunalas da la Svizra; e 
d. na dastgan betg esser pertutgadas d' ina mesira d' allontanament. 
^2 Sch' igl è previs mo ina dimora temporara, ston ellas dar la garanzia ch' ellas partan puspè da la Svizra. 
^3 … 
^4 Il Cussegl federal determinescha ils documents da legitimaziun ch' èn renconuschids per passar sur il cunfin. 
Lescha federala dals 16 da december 2005 davart las persunas estras (LEst): Art. 6
Art. 6 Emissiun dal visum 
^1 Per incumbensa da l' autoritad federala u chantunala cumpetenta vegn il visum emess da la represchentanza svizra a l' exteriur u d' ina autra autoritad che vegn designada dal Cussegl federal. 
^2 Sch' il visum per ina dimora, per la quala i na sto betg vegnir dumandada ina permissiun ( art. 10), vegn refusà, relascha la represchentanza estra en num da l' Uffizi federal da migraziun ( UFM) ina disposiziun cun agid d' in formular. L' artitgel 98 alinea 2 resta resalvà. 
2^bis Cunter questa disposiziun poi vegnir fatg protesta en scrit tar il UFM entaifer 30 dis. L' artitgel 63 da la Lescha federala dals 20 da december 1968 davart la procedura administrativa vala confurm al senn. 
^3 Per cuvrir eventuals custs da dimora, d' assistenza e da return pon vegnir dumandads ina decleraziun d' obligaziun d' ina durada limitada, il deposit d' ina cauziun u autras segirezzas. 
Lescha federala dals 16 da december 2005 davart las persunas estras (LEst): Art. 7
Art. 7 Passar sur il cunfin e controllas da cunfin 
^1 L' entrada en Svizra e la partenza da la Svizra sa drizzan tenor las cunvegnas d' associaziun a la reglamentaziun da Schengen. 
^2 Il Cussegl federal regla al cunfin las controllas da persunas ch' èn pussaivlas tenor questas cunvegnas. Sche l' entrada en Svizra vegn refusada, relascha l' autoritad ch' è cumpetenta per la controlla da cunfin ina disposiziun da spedida tenor l' artitgel 64. 
^3 Sche las controllas al cunfin svizzer tenor l' artitgel 23 dal Codex da cunfin tenor Schengen vegnan puspè introducidas e sche l' entrada en Svizra vegn refusada, relascha l' autoritad ch' è cumpetenta per la controlla da cunfin ina disposiziun motivada e contestabla sin il formular tenor l' agiunta V part B dal Codex da cunfin tenor Schengen. La refusa d' entrar en Svizra po vegnir exequida immediatamain. In recurs n' ha betg in effect suspensiv. 
Lescha federala dals 16 da december 2005 davart las persunas estras (LEst): Art. 8
Art. 8 
Lescha federala dals 16 da december 2005 davart las persunas estras (LEst): Art. 9
Art. 9 Cumpetenza per la controlla da cunfin 
^1 Sin lur territori suveran exequeschan ils chantuns la controlla da persunas. 
^2 En enclegientscha cun ils chantuns da cunfin regla il Cussegl federal la controlla da persunas tras la Confederaziun en il territori da cunfin. 
Lescha federala dals 16 da december 2005 davart las persunas estras (LEst): Art. 10
Art. 10 Obligaziun da dumandar ina permissiun per ina dimora senza activitad da gudogn 
^1 Per ina dimora senza activitad da gudogn fin a 3 mais na basegnan persunas estras betg ina permissiun; sch' il visum cuntegna ina durada pli curta da la dimora, vala quella. 
^2 Sche la persuna estra prevesa ina dimora pli lunga senza activitad da gudogn, basegna ella ina permissiun che sto vegnir dumandada tar l' autoritad cumpetenta, e quai avant che entrar en Svizra. L' artitgel 17 alinea 2 resta resalvà. 
Lescha federala dals 16 da december 2005 davart las persunas estras (LEst): Art. 11
Art. 11 Obligaziun da dumandar ina permissiun per ina dimora cun activitad da gudogn 
^1 Persunas estras che vulan pratitgar in' activitad da gudogn en Svizra basegnan ina permissiun, e quai independentamain da la durada da la dimora. Questa permissiun sto vegnir dumandada tar l' autoritad ch' è cumpetenta al lieu da lavur previs. 
^2 Sco activitad da gudogn vala mintga activitad dependenta u independenta che vegn normalmain pratitgada cunter indemnisaziun, er sche questa activitad da gudogn succeda gratuitamain. 
^3 En cas d' ina activitad da gudogn dependenta sto la permissiun vegnir dumandada tras la patruna u tras il patrun. 
Lescha federala dals 16 da december 2005 davart las persunas estras (LEst): Art. 12
Art. 12 Obligaziun d' annunzia 
^1 Persunas estras che basegnan ina permissiun da dimora curta, ina permissiun da dimora u ina permissiun da domicil ston s' annunziar tar l' autoritad ch' è cumpetenta al lieu da domicil en Svizra, e quai avant che la dimora, che na basegna betg ina permissiun, scada u avant che cumenzar cun in' activitad da gudogn. 
^2 Persunas estras ston s' annunziar tar l' autoritad ch' è cumpetenta al nov lieu da domicil, sch' ellas dischlocheschan en in' autra vischnanca u en in auter chantun. 
^3 Il Cussegl federal fixescha ils termins d' annunzia. 
Lescha federala dals 16 da december 2005 davart las persunas estras (LEst): Art. 13
Art. 13 Procedura da permissiun e d' annunzia 
^1 Tar l' annunzia ston persunas estras preschentar in document da legitimaziun valaivel. Il Cussegl federal determinescha las excepziuns ed ils documents da legitimaziun renconuschids. 
^2 L' autoritad cumpetenta po pretender in extract dal register penal dal stadi da derivanza u dal stadi d' origin sco er ulteriurs documents ch' èn necessaris per la procedura. 
^3 L' annunzia dastga succeder pir, cur che tut ils documents che vegnan designads da l' autoritad cumpetenta e ch' èn necessaris per conceder la permissiun èn avant maun. 
Lescha federala dals 16 da december 2005 davart las persunas estras (LEst): Art. 14
Art. 14 Divergenzas da l' obligaziun da dumandar ina permissiun e da l' obligaziun d' annunzia 
Il Cussegl federal po relaschar disposiziuns pli favuraivlas davart l' obligaziun da dumandar ina permissiun e davart l' obligaziun d' annunzia, cunzunt per facilitar servetschs transcunfinals temporars. 
Lescha federala dals 16 da december 2005 davart las persunas estras (LEst): Art. 15
Art. 15 Annunziar la partenza 
Persunas estras che han ina permissiun ston annunziar lur partenza tar l' autoritad ch' è cumpetenta al lieu da domicil, sch' ellas dischlocheschan en in' autra vischnanca, en in auter chantun u a l' exteriur. 
Lescha federala dals 16 da december 2005 davart las persunas estras (LEst): Art. 16
Art. 16 Obligaziun d' annunzia tar in alloschi professiunal 
Tgi che dat professiunalmain alloschi a persunas estras, las sto annunziar a l' autoritad chantunala cumpetenta. 
Lescha federala dals 16 da december 2005 davart las persunas estras (LEst): Art. 17
Art. 17 Regulaziun da la dimora fin a la decisiun da permissiun 
^1 Persunas estras ch' èn entradas legalmain en Svizra per ina dimora temporara e che dumondan pli tard ina permissiun per ina dimora durabla ston spetgar la decisiun da l' exteriur. 
^2 Sche las premissas d' admissiun vegnan ademplidas evidentamain, po l' autoritad chantunala cumpetenta permetter la dimora durant la procedura. 
Lescha federala dals 16 da december 2005 davart las persunas estras (LEst): Art. 18
Art. 18 Pratitgar in' activitad da gudogn dependenta 
Persunas estras pon vegnir admessas per pratitgar in' activitad da gudogn dependenta, sche: 
a. quai correspunda a l' interess da l' economia generala; 
b. la dumonda d' ina patruna u d' in patrun è avant maun; e 
c. las premissas tenor ils artitgels 20-25 èn ademplidas. 
Lescha federala dals 16 da december 2005 davart las persunas estras (LEst): Art. 19
Art. 19 Pratitgar in' activitad da gudogn independenta 
Persunas estras pon vegnir admessas per pratitgar in' activitad da gudogn independenta, sche: 
a. quai correspunda a l' interess da l' economia generala; 
b. las premissas necessarias areguard las finanzas ed areguard il manaschi vegnan ademplidas; e 
c. las premissas tenor ils artitgels 20 e 23-25 èn ademplidas. 
Lescha federala dals 16 da december 2005 davart las persunas estras (LEst): Art. 20
Art. 20 Mesiras da limitaziun 
^1 Il Cussegl federal po limitar il dumber da las emprimas permissiuns da dimora curta e da dimora ( art. 32 e 33) per pratitgar in' activitad da gudogn. L' emprim taidla el ils chantuns sco er las partenarias socialas ed ils partenaris socials. 
^2 El po fixar dumbers maximals per la Confederaziun e per ils chantuns. 
^3 En il rom dals dumbers maximals da la Confederaziun po il UFM relaschar disposiziuns per emprimas permissiuns da dimora curta e da dimora ubain augmentar ils dumbers maximals chantunals. En quest connex resguarda el ils basegns dals chantuns e l' interess da l' economia generala. 
Lescha federala dals 16 da december 2005 davart las persunas estras (LEst): Art. 21
Art. 21 Prioritad 
^1 Persunas estras pon mo vegnir admessas per pratitgar in' activitad da gudogn, sch' i vegn cumprovà ch' i n' è betg pussaivel da chattar lavurantas indigenas e lavurants indigens u persunas ch' èn burgaisas da stadis, cun ils quals igl è vegnida fatga ina cunvegna davart la libra circulaziun, che fissan adattads per questa activitad. 
^2 Sco lavurantas indigenas e sco lavurants indigens valan: 
a. persunas svizras; 
b. persunas cun ina permissiun da domicil; 
c. persunas cun ina permissiun da dimora che permetta da pratitgar in' activitad da gudogn. 
^3 Persunas estras che han in diplom svizzer da scola auta pon - en divergenza da l' alinea 1 - vegnir admessas, sche lur activitad da gudogn è d' in grond interess per la scienza u per l' economia. Suenter ch' ellas han terminà lur scolaziun u lur furmaziun supplementara, vegnan ellas admessas provisoricamain en Svizra per ina perioda da 6 mais per chattar in' activitad da gudogn correspundenta. 
Lescha federala dals 16 da december 2005 davart las persunas estras (LEst): Art. 22
Art. 22 Cundiziuns da salari e da lavur 
Persunas estras pon mo vegnir admessas per pratitgar in' activitad da gudogn, sche las cundiziuns da salari e da lavur ch' èn usitadas al lieu, en la professiun ed en la branscha vegnan observadas. 
Lescha federala dals 16 da december 2005 davart las persunas estras (LEst): Art. 23
Art. 23 Premissas persunalas 
^1 Permissiuns da dimora curta e da dimora per pratitgar in' activitad da gudogn pon vegnir concedidas mo al cader, a spezialistas ed a spezialists ed ad autras lavurantas qualifitgadas ed ad auters lavurants qualifitgads. 
^2 Tar la concessiun da permissiuns da dimora ston ultra da quai la qualificaziun professiunala, l' abilitad da s' adattar en la professiun ed en la societad, las enconuschientschas linguisticas e la vegliadetgna laschar spetgar ina integraziun persistenta en il martgà da lavur svizzer ed en l' ambient social. 
^3 En divergenza dals alineas 1 e 2 pon vegnir admess: 
a. investidras ed investiders sco er interprendidras ed interprendiders che mantegnan plazzas da lavur u che stgaffeschan novas plazzas da lavur; 
b. persunas renconuschidas da la scienza, da la cultura e dal sport; 
c. persunas cun enconuschientschas u cun abilitads professiunalas spezialas, sch' il basegn per lur admissiun è cumprovà; 
d. persunas en il rom dal transfer dal cader d' interpresas ch' èn activas sin plaun internaziunal; 
e. persunas, da las qualas l' activitad en Svizra è indispensabla en il rom da relaziuns da fatschenta internaziunalas ch' èn impurtantas per l' economia. 
Lescha federala dals 16 da december 2005 davart las persunas estras (LEst): Art. 24
Art. 24 Abitaziun 
Persunas estras pon mo vegnir admessas per pratitgar in' activitad da gudogn, sch' ellas disponan d' ina abitaziun che correspunda als basegns. 
Lescha federala dals 16 da december 2005 davart las persunas estras (LEst): Art. 25
Art. 25 Admissiun da cunfinarias e da cunfinaris 
^1 Persunas estras pon mo vegnir admessas per pratitgar in' activitad da gudogn sco cunfinarias u sco cunfinaris, sche: 
a. ellas han in dretg da dimora durabel en in stadi vischin ed han lur lieu da domicil dapi almain 6 mais en la zona da cunfin vischina; e 
b. ellas han in' activitad da gudogn entaifer la zona da cunfin svizra. 
^2 Ils artitgels 20, 23 e 24 n' èn betg applitgabels. 
Lescha federala dals 16 da december 2005 davart las persunas estras (LEst): Art. 26
Art. 26 Admissiun per servetschs transcunfinals 
^1 Persunas estras pon mo vegnir admessas per furnir in servetsch transcunfinal temporar, sche lur activitad correspunda a l' interess da l' economia generala. 
^2 Las premissas dals artitgels 20, 22 e 23 valan confurm al senn. 
Lescha federala dals 16 da december 2005 davart las persunas estras (LEst): Art. 27
Art. 27 Scolaziun e furmaziun supplementara 
^1 Persunas estras pon vegnir admessas per ina scolaziun u per ina furmaziun supplementara, sche: 
a. la direcziun da la scola conferma ch' ellas possian cumenzar cun la scolaziun u cun la furmaziun supplementara; 
b. in alloschi che correspunda als basegns stat a disposiziun; 
c. ils meds finanzials necessaris èn avant maun; e 
d. ellas adempleschan las premissas persunalas e las premissas areguard la furmaziun per far la scolaziun u la furmaziun supplementara previsa. 
^2 Tar persunas minorennas sto l' assistenza esser garantida. 
^3 Sche la scolaziun u la furmaziun supplementara è vegnida terminada u smessa, sa drizza l' ulteriura dimora en Svizra tenor las premissas d' admissiun generalas da questa lescha. 
Lescha federala dals 16 da december 2005 davart las persunas estras (LEst): Art. 28
Art. 28 Persunas pensiunadas 
Persunas estras che n' han betg pli in' activitad da gudogn pon vegnir admessas, sch' ellas: 
a. han cuntanschì ina vegliadetgna minimala che vegn fixada dal Cussegl federal; 
b. han relaziuns persunalas spezialas cun la Svizra; e 
c. disponan dals meds finanzials necessaris. 
Lescha federala dals 16 da december 2005 davart las persunas estras (LEst): Art. 29
Art. 29 Tractament medicinal 
Persunas estras pon vegnir admessas per tractaments medicinals. La finanziaziun e la partenza da la Svizra ston esser garantidas. 
Lescha federala dals 16 da december 2005 davart las persunas estras (LEst): Art. 30
Art. 30 
^1 Da las premissas d' admissiun ( art. 18-29) po vegnir divergià per: 
a. reglar l' activitad da gudogn da las persunas estras ch' èn vegnidas admessas en il rom da l' arriv successiv da la famiglia, sch' i n' exista nagin dretg da pratitgar in' activitad da gudogn ( art. 46); 
b. tegnair quint da cas da direzza persunals gravants u d' interess publics impurtants; 
c. reglar la dimora d' uffants confidads; 
d. proteger persunas cunter explotaziun, sche quellas persunas èn periclitadas spezialmain en connex cun lur activitad da gudogn; 
e. reglar la dimora da victimas e da perditgas dal commerzi cun umans sco er da persunas che collavureschan cun las autoritads da persecuziun penala en il rom d' in program per la protecziun da perditgas da la Svizra u da l' exteriur u d' in Tribunal penal internaziunal; 
f. pussibilitar dimoras en il rom da projects d' agid e da svilup per la collavuraziun economica e tecnica; 
g. facilitar il barat economic, scientific e cultural internaziunal sco er la furmaziun supplementara professiunala; 
h. simplifitgar - per motivs dal manaschi - il transfer da persunas che appartegnan al cader superiur sco er da spezialistas e da spezialists indispensabels en interpresas ch' èn activas sin plaun internaziunal; 
i. … 
j. pussibilitar ina dimora da furmaziun supplementara en Svizra ad emploiadas ed ad emploiads au pair che vegnan intermediads d' ina organisaziun renconuschida; 
k. facilitar la readmissiun da persunas estras che possedevan ina permissiun da dimora u da domicil; 
l. reglar l' activitad da gudogn sco er la participaziun a programs d' occupaziun da requirentas e da requirents d' asil ( art. 43 da la Lescha d' asil dals 26 da zercladur 1998, LAsil), da persunas admessas provisoricamain ( art. 85) e da persunas che basegnan protecziun ( art. 75 LAsil). 
^2 Il Cussegl federal fixescha las cundiziuns generalas e regla la procedura. 
Lescha federala dals 16 da december 2005 davart las persunas estras (LEst): Art. 31
Art. 31 
^1 Ina persuna che vegn renconuschida da la Svizra sco persuna senza naziunalitad ha il dretg da survegnir ina permissiun da dimora en il chantun, en il qual ella sa trategna legalmain. 
^2 Sche la persuna senza naziunalitad ademplescha ils causals tenor l' artitgel 83 alinea 7, vegnan applitgadas las disposiziuns davart las persunas admessas provisoricamain tenor l' artitgel 83 alinea 8. 
^3 Persunas senza naziunalitad che han il dretg d' ina permissiun da dimora e che sa trategnan dapi almain 5 onns legalmain en Svizra, han il dretg d' ina permissiun da domicil. 
Lescha federala dals 16 da december 2005 davart las persunas estras (LEst): Art. 32
Art. 32 Permissiun da dimora curta 
^1 La permissiun da dimora curta vegn concedida per dimoras d' ina durada limitada fin ad 1 onn. 
^2 Ella vegn concedida per in tschert intent da dimora e po vegnir colliada cun ulteriuras cundiziuns. 
^3 Ella po vegnir prolungada fin ad ina durada totala da 2 onns. La plazza po vegnir midada mo per motivs impurtants. 
^4 La permissiun da dimora curta po vegnir concedida danovamain, suenter che la dimora en Svizra è vegnida interrutta adequatamain. 
Lescha federala dals 16 da december 2005 davart las persunas estras (LEst): Art. 33
Art. 33 Permissiun da dimora 
^1 La permissiun da dimora vegn concedida per dimoras d' ina durada da passa 1 onn. 
^2 Ella vegn concedida per in tschert intent da dimora e po vegnir colliada cun ulteriuras cundiziuns. 
^3 Ella ha ina durada limitada e po vegnir prolungada, sch' i n' èn avant maun nagins motivs da revocaziun tenor l' artitgel 62. 
Lescha federala dals 16 da december 2005 davart las persunas estras (LEst): Art. 34
Art. 34 Permissiun da domicil 
^1 La permissiun da domicil vegn concedida per ina durada illimitada e senza cundiziuns. 
^2 A persunas estras po la permissiun da domicil vegnir concedida, sche: 
a. ellas èn sa trategnidas en Svizra cun ina permissiun da dimora curta u cun ina permissiun da dimora durant totalmain almain 10 onns ed èn stadas nuninterruttamain en possess d' ina permissiun da dimora durant ils ultims 5 onns; e 
b. i n' èn avant maun nagins motivs da revocaziun tenor l' artitgel 62. 
^3 La permissiun da domicil po vegnir concedida suenter ina dimora pli curta, sche motivs impurtants giustifitgeschan quai. 
^4 Ella po vegnir concedida suenter ina dimora nuninterrutta durant ils ultims 5 onns sin basa d' ina permissiun da dimora, sch' ina integraziun ha gì lieu cun success, cunzunt sche la persuna pertutgada ha bunas enconuschientschas d' ina lingua naziunala. 
^5 Dimoras temporaras na vegnan betg messas a quint a la dimora nuninterrutta durant ils ultims 5 onns tenor ils alineas 2 litera a e 4. Dimoras per ina scolaziun u per ina furmaziun supplementara ( art. 27) vegnan messas a quint, sche la persuna pertutgada è - suenter ch' ella ha terminà la scolaziun u la furmaziun supplementara - stada 2 onns nuninterruttamain en possess d' ina permissiun per ina dimora durabla. 
Lescha federala dals 16 da december 2005 davart las persunas estras (LEst): Art. 35
Art. 35 Permissiun da cunfinarias e da cunfinaris 
^1 La permissiun da cunfinarias e da cunfinaris vegn concedida per pratitgar in' activitad da gudogn en ina zona da cunfin ( art. 25). 
^2 Persunas cun ina permissiun da cunfinarias e da cunfinaris ston returnar almain ina giada per emna a lur lieu da domicil a l' exteriur; la permissiun da cunfinarias e da cunfinaris po vegnir colliada cun ulteriuras cundiziuns. 
^3 Ella ha ina durada limitada e po vegnir prolungada. 
^4 Suenter in' activitad da gudogn nuninterrutta da 5 onns exista in dretg da prolungar la permissiun da cunfinarias e da cunfinaris, sch' i n' èn avant maun nagins motivs da revocaziun tenor l' artitgel 62. 
Lescha federala dals 16 da december 2005 davart las persunas estras (LEst): Art. 36
Art. 36 Lieu da domicil 
Persunas cun ina permissiun da dimora curta, cun ina permissiun da dimora u cun ina permissiun da domicil pon tscherner libramain lur lieu da domicil entaifer quel chantun che ha concedì la permissiun. 
Lescha federala dals 16 da december 2005 davart las persunas estras (LEst): Art. 38
Art. 38 Activitad da gudogn 
^1 Persunas cun ina permissiun da dimora curta ch' èn admessas per in' activitad da gudogn independenta u dependenta pon pratitgar l' activitad permessa en l' entira Svizra. Ina midada da plazza po vegnir permessa, sch' i èn avant maun motivs impurtants e sche las premissas tenor ils artitgels 22 e 23 èn ademplidas. 
^2 Persunas cun ina permissiun da dimora ch' èn admessas per in' activitad da gudogn independenta u dependenta pon pratitgar lur activitad en l' entira Svizra. Ellas pon midar la plazza senza ulteriuras permissiuns. 
^3 A persunas cun ina permissiun da dimora po vegnir concedì da midar ad in' activitad da gudogn independenta, sche las premissas tenor l' artitgel 19 litera a e b èn ademplidas. 
^4 Persunas cun ina permissiun da domicil pon pratitgar in' activitad da gudogn independenta u dependenta en l' entira Svizra. 
Lescha federala dals 16 da december 2005 davart las persunas estras (LEst): Art. 39
Art. 39 Activitad da gudogn da las cunfinarias e dals cunfinaris 
^1 Persunas cun ina permissiun da cunfinarias e da cunfinaris pon pratitgar lur activitad temporarmain ordaifer la zona da cunfin. Sch' ellas vulan transferir il center da l' activitad da gudogn en la zona da cunfin d' in auter chantun, ston ellas dumandar l' emprim ina permissiun dal nov chantun. Suenter in' activitad da gudogn nuninterrutta da 5 onns exista in dretg da midar il chantun. 
^2 A persunas cun ina permissiun da cunfinarias e da cunfinaris po vegnir concedì da midar la plazza, sche las premissas tenor ils artitgels 21 e 22 èn ademplidas. Suenter in' activitad da gudogn nuninterrutta da 5 onns exista in dretg da midar la plazza. 
^3 A persunas cun ina permissiun da cunfinarias e da cunfinaris po vegnir concedì da midar ad in' activitad da gudogn independenta, sche las premissas tenor l' artitgel 19 litera a e b èn ademplidas. 
Lescha federala dals 16 da december 2005 davart las persunas estras (LEst): Art. 40
Art. 40 Autoritad da permissiun e decisiun preliminara areguard il martgà da lavur 
^1 Las permissiuns tenor ils artitgels 32-35 e 37-39 vegnan concedidas dals chantuns. Resalvada resta la cumpetenza da la Confederaziun en il rom da mesiras da limitaziun ( art. 20) sco er per divergiar da las premissas d' admissiun ( art. 30) e da la procedura d' approvaziun ( art. 99). 
^2 Sch' i n' exista nagin dretg da pratitgar in' activitad da gudogn, basegni ina decisiun preliminara da l' autoritad chantunala cumpetenta areguard il martgà da lavur per l' admissiun ad in' activitad da gudogn sco er per midar la plazza u per midar ad in' activitad da gudogn independenta. 
^3 Sch' in chantun fa ina dumonda per conceder ina permissiun da dimora curta u ina permissiun da dimora en il rom dals dumbers maximals da la Confederaziun, relascha l' uffizi federal la decisiun preliminara areguard il martgà da lavur. 
Lescha federala dals 16 da december 2005 davart las persunas estras (LEst): Art. 41
Art. 41 Documents da legitimaziun 
^1 Ensemen cun la permissiun survegnan persunas estras per regla in document da legitimaziun correspundent. 
^2 Persunas admessas provisoricamain ( art. 83) survegnan in document da legitimaziun che inditgescha lur posiziun giuridica. 
^3 Per motivs da controlla vegn emess il document da legitimaziun per persunas cun ina permissiun da domicil per ina durada da 5 onns. 
^4 Il document da legitimaziun po vegnir munì cun in chip da datas. Quel cuntegna il maletg da la fatscha, las improntas dals dets da la possessura u dal possessur e las datas ch' èn cuntegnidas en las lingias legiblas d' ina maschina. 
^5 Il Cussegl federal fixescha tge persunas che disponan d' in document da legitimaziun munì cun in chip e tge datas che ston esser arcunadas sin quel. 
^6 Il UFM fixescha la furma ed il cuntegn dals documents da legitimaziun. El po surdar la producziun dals documents da legitimaziun per part u dal tuttafatg a terzas persunas. 
Art. 41a Segirezza e lectura dal chip da datas 
^1 Il chip da datas sto vegnir protegì cunter falsificaziuns e cunter la lectura nunautorisada. Il Cussegl federal fixescha las pretensiuns tecnicas. 
^2 Il Cussegl federal è autorisà da far contracts cun ils stadis ch' èn liads tras ina da las cunvegnas d' associaziun a la reglamentaziun da Schengen sco er cun auters stadis davart la lectura da las improntas dals dets ch' èn arcunadas sin il chip da datas, uschenavant ch' ils stadis correspundents disponan d' ina protecziun da datas ch' è equivalenta a quella da la Svizra. 
Art. 41b Post per la producziun dals documents da legitimaziun biometrics 
^1 Il post ch' è incumbensà cun la producziun dals documents da legitimaziun biometrics e las interpresas generalas involvidas ston cumprovar: 
a. d' avair las enconuschientschas spezialisadas e las qualificaziuns necessarias; 
b. da garantir ch' el ed ellas produceschian ils documents da legitimaziun en moda segira, en auta qualitad, a temp e confurm a las specificaziuns; 
c. da garantir che la protecziun da datas vegnia observada; e 
d. d' avair avunda meds finanzials. 
^2 Persunas cun dretgs economics, possessuras e possessurs da quotas, commembras e commembers dal cussegl d' administraziun, d' in auter organ cumparegliabel u da la direcziun sco er autras persunas che han u che pudessan avair ina influenza decisiva sin l' interpresa u sin la producziun dals documents da legitimaziun da persunas estras, ston avair ina buna reputaziun. I pon vegnir fatgas controllas da segirezza en il senn da l' artitgel 6 da l' Ordinaziun dals 19 da december 2001 davart las controllas da segirezza da persunas. 
^3 Il UFM po dumandar da tut temp ils documents ch' èn necessaris per controllar las pretensiuns tenor ils alineas 1 e 2. Sch' il post da producziun fa part d' ina gruppa d' interpresas, valan questas pretensiuns per l' entira gruppa. 
^4 Las disposiziuns dals alineas 1-3 èn applitgablas per las furnituras e per ils furniturs da servetschs e da rauba, sche las prestaziuns furnidas han ina impurtanza decisiva per la producziun dals documents d' identitad. 
^5 Il Cussegl federal fixescha las ulteriuras pretensiuns per il post da producziun, per las interpresas generalas sco er per las furnituras e per ils furniturs da servetschs e da rauba. 
Lescha federala dals 16 da december 2005 davart las persunas estras (LEst): Art. 42
Art. 42 Confamigliaras e confamigliars da persunas svizras 
^1 Conjugalas estras e conjugals esters sco er uffants nubils sut 18 onns da persunas svizras han il dretg da survegnir e da pudair prolungar la permissiun da dimora, sch' ellas ed els abiteschan ensemen cun las persunas svizras. 
^2 Confamigliaras estras e confamigliars esters da persunas svizras han il dretg da survegnir e da pudair prolungar la permissiun da dimora, sch' ellas ed els èn en possess d' ina permissiun da dimora permanenta d' in stadi, cun il qual igl è vegnida fatga ina cunvegna davart la libra circulaziun. Sco confamigliaras e sco confamigliars valan: 
a. la conjugala u il conjugal e la parentella en lingia descendenta, sche las parentas ed ils parents han main che 21 onns u sch' i vegn procurà per lur mantegniment; 
b. l' atgna parentella e la parentella da la conjugala u dal conjugal, sch' i vegn procurà per ses mantegniment. 
^3 Suenter ina dimora ordinaria e nuninterrutta da 5 onns han las conjugalas ed ils conjugals il dretg da survegnir la permissiun da domicil. 
^4 Uffants sut 12 onns han il dretg da survegnir la permissiun da domicil. 
Lescha federala dals 16 da december 2005 davart las persunas estras (LEst): Art. 43
Art. 43 Conjugalas e conjugals sco er uffants da persunas cun ina permissiun da domicil 
^1 Conjugalas estras e conjugals esters sco er uffants nubils sut 18 onns da persunas cun ina permissiun da domicil han il dretg da survegnir e da pudair prolungar la permissiun da dimora, sch' ellas ed els abiteschan ensemen cun las persunas cun ina permissiun da domicil. 
^2 Suenter ina dimora ordinaria e nuninterrutta da 5 onns han las conjugalas ed ils conjugals il dretg da survegnir la permissiun da domicil. 
^3 Uffants sut 12 onns han il dretg da survegnir la permissiun da domicil. 
Lescha federala dals 16 da december 2005 davart las persunas estras (LEst): Art. 44
Art. 44 Conjugalas e conjugals sco er uffants da persunas cun ina permissiun da dimora 
A conjugalas estras ed a conjugals esters sco er ad uffants nubils sut 18 onns da persunas cun ina permissiun da dimora po vegnir concedida ina permissiun da dimora, sche: 
a. ellas ed els abiteschan ensemen cun talas persunas; 
b. igl è avant maun in' abitaziun che correspunda als basegns; e 
c. ellas ed els n' èn betg dependents da l' agid social. 
Lescha federala dals 16 da december 2005 davart las persunas estras (LEst): Art. 45
Art. 45 Conjugalas e conjugals sco er uffants da persunas cun ina permissiun da dimora curta 
A conjugalas estras ed a conjugals esters sco er ad uffants nubils sut 18 onns da persunas cun ina permissiun da dimora curta po vegnir concedida ina permissiun da dimora curta, sche: 
a. ellas ed els abiteschan ensemen cun talas persunas; 
b. igl è avant maun in' abitaziun che correspunda als basegns; e 
c. ellas ed els n' èn betg dependents da l' agid social. 
Lescha federala dals 16 da december 2005 davart las persunas estras (LEst): Art. 46
Art. 46 Activitad da gudogn da las conjugalas e dals conjugals sco er dals uffants 
Conjugalas e conjugals sco er uffants da persunas svizras sco er da persunas cun ina permissiun da domicil u da dimora ( art. 42-44) pon pratitgar in' activitad da gudogn independenta u dependenta en l' entira Svizra. 
Lescha federala dals 16 da december 2005 davart las persunas estras (LEst): Art. 47
Art. 47 Termin per l' arriv successiv da la famiglia 
^1 Il dretg da l' arriv successiv da la famiglia sto vegnir fatg valair entaifer 5 onns. Per uffants sur 12 onns sto l' arriv successiv avair lieu entaifer 12 mais. 
^2 Quests termins na valan betg per l' arriv successiv da la famiglia tenor l' artitgel 42 alinea 2. 
^3 Ils termins cumenzan tar confamigliaras e tar confamigliars da: 
a. persunas svizras tenor l' artitgel 42 alinea 1 cun l' entrada en Svizra u cun la fundaziun da la famiglia; 
b. persunas estras cun la concessiun da la permissiun da dimora u da domicil u cun la fundaziun da la famiglia. 
^4 Pli tard vegn permess in arriv successiv da la famiglia mo, sch' i vegnan fatgs valair motivs famigliars impurtants. Sch' igl è necessari, vegnan uffants sur 14 onns tadlads en connex cun l' arriv successiv da la famiglia. 
Lescha federala dals 16 da december 2005 davart las persunas estras (LEst): Art. 48
Art. 48 Uffants confidads per l' adopziun 
^1 Uffants confidads han il dretg da survegnir e da pudair prolungar ina permissiun da dimora, sche: 
a. igl è previs d' als adoptar en Svizra; 
b. las premissas dal dretg civil per retschaiver uffants confidads cun l' intent d' als adoptar èn ademplidas; e 
c. lur entrada en Svizra cun l' intent d' als adoptar è succedida legalmain. 
^2 Sche l' adopziun n' ha betg lieu, exista in dretg da prolungar la permissiun da dimora e 5 onns suenter l' entrada en Svizra in dretg da survegnir la permissiun da domicil. 
Lescha federala dals 16 da december 2005 davart las persunas estras (LEst): Art. 49
Art. 49 Excepziuns da la pretensiun d' abitar ensemen 
La pretensiun d' abitar ensemen tenor ils artitgels 42-44 n' exista betg, sch' i vegnan fatgs valair motivs impurtants per lieus da domicil separads e sche la cuminanza da famiglia exista vinavant. 
Lescha federala dals 16 da december 2005 davart las persunas estras (LEst): Art. 50
Art. 50 Schliaziun da la cuminanza da famiglia 
^1 Suenter la schliaziun da la lètg u da la cuminanza da famiglia han la conjugala u il conjugal ed ils uffants il dretg da survegnir e da pudair prolungar la permissiun da dimora tenor ils artitgels 42 e 43, sche: 
a. la cuminanza conjugala ha existì almain 3 onns e l' integraziun ha gì lieu cun success; u 
b. in' ulteriura dimora en Svizra daventa necessaria pervia da motivs persunals impurtants. 
^3 Il termin per conceder la permissiun da domicil sa drizza tenor l' artitgel 34. 
Lescha federala dals 16 da december 2005 davart las persunas estras (LEst): Art. 51
Art. 51 Extincziun dal dretg da l' arriv successiv da la famiglia 
^1 Ils dretgs tenor l' artitgel 42 extinguan, sche: 
a. els vegnan fatgs valair en moda abusiva, cunzunt per guntgir prescripziuns da questa lescha e da sias disposiziuns executivas davart l' admissiun e davart la dimora; 
b. i èn avant maun motivs da revocaziun tenor l' artitgel 63. 
^2 Ils dretgs tenor ils artitgels 43, 48 e 50 extinguan, sche: 
a. els vegnan fatgs valair en moda abusiva, cunzunt per guntgir prescripziuns da questa lescha e da sias disposiziuns executivas davart l' admissiun e davart la dimora; 
b. i èn avant maun motivs da revocaziun tenor l' artitgel 62. 
Lescha federala dals 16 da december 2005 davart las persunas estras (LEst): Art. 52
Art. 52 Partenadi registrà 
Las disposiziuns da quest chapitel davart conjugalas estras e conjugals esters valan confurm al senn per il partenadi registrà da pèrs da la medema schlattaina. 
Lescha federala dals 16 da december 2005 davart las persunas estras (LEst): Art. 53
Art. 53 Promoziun da l' integraziun 
^1 Ademplind lur incumbensas resguardan la Confederaziun, ils chantuns e las vischnancas ils basegns da l' integraziun. 
^2 Ellas ed els stgaffeschan cundiziuns generalas favuraivlas per l' egualitad da las schanzas e per la participaziun da la populaziun estra a la vita publica. 
^3 Ellas ed els promovan cunzunt l' acquisiziun d' ina lingua, l' avanzament professiunal sco er stentas che faciliteschan la chapientscha vicendaivla tranter la populaziun svizra ed estra e la convivenza. 
^4 Ellas ed ellas tegnan quint dals basegns spezials da l' integraziun da dunnas, d' uffants sco er da giuvenilas e da giuvenils. 
^5 Las autoritads federalas, chantunalas e communalas, las partenarias socialas ed ils partenaris socials, las organisaziuns nunguvernamentalas e las organisaziuns da persunas estras collavuran en connex cun l' integraziun. 
Lescha federala dals 16 da december 2005 davart las persunas estras (LEst): Art. 54
Art. 54 Resguardar l' integraziun tar decisiuns 
^1 La concessiun d' ina permissiun da dimora u d' ina permissiun da dimora curta po vegnir colliada cun la cundiziun ch' i vegnia frequentà in curs da lingua u d' integraziun. Quai vala er per la concessiun da la permissiun en il rom da l' arriv successiv da la famiglia ( art. 43-45). L' obligaziun da frequentar in curs po vegnir fixada en ina cunvegna d' integraziun. 
^2 Cur ch' ellas concedan la permissiun da domicil ( art. 34 al. 4) e cur ch' ellas fan diever da lur bainappreziar ( art. 96), cunzunt tar spedidas e tar expulsiuns sco er tar scumonds d' entrar en Svizra, resguardan las autoritads il grad da l' integraziun. 
Lescha federala dals 16 da december 2005 davart las persunas estras (LEst): Art. 55
Art. 55 Contribuziuns finanzialas 
^1 Per l' integraziun da persunas estras po la Confederaziun conceder contribuziuns finanzialas. Ella sustegna cunzunt projects che servan ad emprender ina lingua naziunala. Contribuziuns vegnan per regla concedidas mo, sch' ils chantuns, sche las vischnancas e terzas persunas sa participeschan adequatamain als custs. 
^2 L' import maximal annual vegn fixà en il preventiv. 
^3 Il Cussegl federal designescha ils secturs da promoziun e regla ils detagls da la procedura. 
Lescha federala dals 16 da december 2005 davart las persunas estras (LEst): Art. 56
Art. 56 Infurmaziun 
^1 La Confederaziun, ils chantuns e las vischnancas procuran che las persunas estras vegnian infurmadas adequatamain davart las cundiziuns da viver e da lavurar en Svizra, cunzunt davart lur dretgs e lur obligaziuns. 
^2 Persunas estras vegnan infurmadas davart purschidas existentas che promovan l' integraziun. 
^3 La Confederaziun, ils chantuns e las vischnancas infurmeschan la populaziun davart la politica da migraziun e davart la situaziun speziala da las persunas estras. 
Lescha federala dals 16 da december 2005 davart las persunas estras (LEst): Art. 57
Art. 57 Coordinaziun da l' integraziun 
^1 L' uffizi federal coordinescha las mesiras dals servetschs federals per integrar las persunas estras, cunzunt en ils secturs da l' assicuranza cunter la dischoccupaziun, da la furmaziun professiunala e dals fatgs da la sanadad. 
^2 El procura per il barat d' infurmaziuns e d' experientschas cun ils chantuns. 
^3 Per l' uffizi federal designeschan ils chantuns in post da consultaziun per dumondas d' integraziun. 
Lescha federala dals 16 da december 2005 davart las persunas estras (LEst): Art. 58
Art. 58 Cumissiun da persunas estras 
^1 Il Cussegl federal nominescha ina cumissiun consultativa che sa cumpona da persunas estras sco er da persunas svizras. 
^2 La cumissiun sa fatschenta cun dumondas socialas, economicas, culturalas, politicas, demograficas e giuridicas che resultan da la dimora da persunas estras en Svizra. 
^3 Ella collavura cun las autoritads federalas, chantunalas e communalas cumpetentas, cun ils servetschs e cun las cumissiuns da persunas estras dals chantuns e da las vischnancas sco er cun las organisaziuns da persunas estras e cun las organisaziuns nunguvernamentalas che lavuran en il sectur da l' integraziun. Ella sa participescha al barat d' opiniuns e d' experientschas sin plaun internaziunal. 
^4 La cumissiun è autorisada da proponer il pajament da contribuziuns finanzialas ( art. 55) e da prender posiziun, sche dumondas da contribuziuns finanzialas èn vegnidas inoltradas. 
^5 Il Cussegl federal po attribuir ulteriuras incumbensas a la cumissiun. 
Lescha federala dals 16 da december 2005 davart las persunas estras (LEst): Art. 59
Art. 59 
^1 L' Uffizi federal da migraziun po emetter documents da viadi per persunas estras senza documents da legitimaziun. 
^2 Il dretg da documents da viadi han persunas estras senza documents da legitimaziun che: 
a. adempleschan la caracteristica da fugitiva u da fugitiv tenor la Cunvegna dals 28 da fanadur 1951 davart la posiziun giuridica dals fugitivs; 
b. èn renconuschidas da la Svizra sco persunas senza naziunalitad tenor la Cunvegna dals 28 da settember 1954 davart la posiziun giuridica da las persunas senza naziunalitad; 
c. n' han nagins documents da legitimaziun ed han ina permissiun da domicil. 
^3 Nagin dretg da documents da viadi n' han persunas che han cuntrafatg considerablamain u repetidamain a la segirezza publica ed a l' urden public en Svizra u a l' exteriur u che han periclità tals u che han periclità la segirezza interna u externa. 
^4 La registraziun da las datas biometricas e la transmissiun da las datas dal document al post ch' emetta il document pon vegnir delegadas cumplainamain u parzialmain a terzas persunas. L' artitgel 6a da la Lescha federala dals 22 da zercladur 2001 davart ils documents d' identitad vala tenor il senn. 
^5 Ils documents da viadi per persunas estras pon vegnir munids d' in chip da datas. Quest chip da datas po cuntegnair in purtret digitalisà da la fatscha e las improntas dals dets da la persuna che posseda il document. Er las ulteriuras datas dal document tenor las letras a, c ed e da l' alinea 2 da l' artitgel 111 pon vegnir arcunadas sin il chip. L' artitgel 2a da la Lescha federala dals 22 da zercladur 2011 davart ils documents d' identitad vala tenor il senn. 
^6 Il Cussegl federal fixescha tge tips da documents da viadi per persunas estras che han da vegnir munids cun in chip da datas e tge datas che duain vegnir arcunadas sin il chip. 
Lescha federala dals 16 da december 2005 davart las persunas estras (LEst): Art. 60
Art. 60 
^1 Cun porscher in agid per il return e per la reintegraziun po la Confederaziun sustegnair persunas estras che partan independentamain e confurm a l' obligaziun da la Svizra. 
^2 L' agid per il return e per la reintegraziun po vegnir dumandà: 
a. da persunas che han bandunà il stadi d' origin u da derivanza pervia d' ina greva periclitaziun generala, cunzunt tras ina guerra u tras ina guerra civila, u pervia d' ina situaziun da violenza generala u che n' han betg pudì returnar en il stadi d' origin u da derivanza durant ina periclitaziun, sche lur dimora era reglada tenor questa lescha e sch' ellas eran obligadas da partir da la Svizra; 
b. da persunas tenor l' artitgel 30 alinea 1 litera d ed e. 
^3 L' agid per il return e per la reintegraziun cumpiglia: 
a. la cussegliaziun per il return tenor l' artitgel 93 alinea 1 litera a LAsil; 
a. l' access als projects en Svizra per mantegnair l' abilitad da returnar tenor l' artitgel 93 alinea 1 litera b LAsil; 
b. la participaziun a projects en il stadi d' origin, en il stadi da derivanza u en in ulteriur stadi che faciliteschan il return e la reintegraziun tenor l' artitgel 93 alinea 1 litera c LAsil; 
c. in sustegn finanzial en il cas singul per facilitar la reintegraziun u per in' assistenza medicinala en il stadi d' origin, en il stadi da derivanza u en in ulteriur stadi tenor l' artitgel 93 alinea 1 litera d LAsil. 
^4 Il Cussegl federal regla las premissas e la procedura per il pajament e per il rendaquint da las contribuziuns. 
Lescha federala dals 16 da december 2005 davart las persunas estras (LEst): Art. 61
Art. 61 Scadenza da las permissiuns 
^1 Ina permissiun scada: 
a. cun annunziar la partenza per l' exteriur; 
b. cun survegnir ina permissiun en in auter chantun; 
c. cur che la valaivladad da la permissiun scada; 
d. cun l' expulsiun tenor l' artitgel 68. 
^2 Sche la persuna estra banduna la Svizra senza annunziar la partenza, scada la permissiun da dimora curta suenter 3 mais, la permissiun da dimora e da domicil suenter 6 mais. Sin dumonda po la permissiun da domicil vegnir mantegnida durant 4 onns. 
Lescha federala dals 16 da december 2005 davart las persunas estras (LEst): Art. 62
Art. 62 Revocaziun da permissiuns e d' autras disposiziuns 
Cun excepziun da la permissiun da domicil po l' autoritad cumpetenta revocar permissiuns ed autras disposiziuns tenor questa lescha: 
a. sche la persuna estra ubain sia represchentanta u ses represchentant ha fatg indicaziuns faussas u ha taschentà fatgs relevants en la procedura da permissiun; 
b. sche la persuna estra è vegnida sentenziada ad in chasti che privescha da la libertad u sch' ina mesira penala en il senn da l' artitgel 64 u 61 dal Cudesch penal è vegnida ordinada cunter ella; 
c. sche la persuna estra ha cuntrafatg considerablamain u repetidamain a la segirezza publica ed a l' urden public en Svizra u a l' exteriur u ha periclità tals u ha periclità la segirezza interna u externa; 
d. sche la persuna estra n' observa betg ina cundiziun ch' è colliada cun la disposiziun; u 
e. sche la persuna estra u ina persuna, per la quala ella sto procurar, è dependenta da l' agid social. 
Lescha federala dals 16 da december 2005 davart las persunas estras (LEst): Art. 63
Art. 63 Revocaziun da la permissiun da domicil 
^1 La permissiun da domicil dastga vegnir revocada mo, sche: 
a. las premissas tenor l' artitgel 62 litera a u b èn ademplidas; 
b. la persuna estra ha cuntrafatg grevamain a la segirezza publica ed a l' urden public en Svizra u a l' exteriur u ha periclità tals u ha periclità la segirezza interna u externa; 
c. la persuna estra u ina persuna, per la quala ella sto procurar, è dependenta en moda durabla e considerabla da l' agid social. 
^2 La permissiun da domicil da persunas estras che sa trategnan dapi passa 15 onns nuninterruttamain e legalmain en Svizra po vegnir revocada mo per ils motivs da l' alinea 1 litera b e da l' artitgel 62 litera b. 
Lescha federala dals 16 da december 2005 davart las persunas estras (LEst): Art. 65
Art. 65 Refusa d' entrar en Svizra e spedida a la plazza aviatica 
^1 Sche l' entrada en Svizra vegn refusada tar la controlla da cunfin a la plazza aviatica, sto la persuna estra bandunar immediatamain la Svizra. 
^2 L' uffizi federal relascha entaifer 48 uras ina disposiziun motivada e contestabla cun il formular tenor l' agiunta V part B dal Codex da cunfin tenor Schengen. In recurs sto vegnir inoltrà entaifer 48 uras suenter la communicaziun da la disposiziun. Il recurs n' ha betg in effect suspensiv. L' instanza da recurs decida entaifer 72 uras davart il recurs. 
^3 A persunas spedidas vegni permess da sa trategnair durant maximalmain 15 dis en la zona da transit per preparar la cuntinuaziun da lur viadi, sch' i na vegn betg ordinà l' expulsiun ( art. 69) u l' arrest d' expulsiun u l' arrest pervia d' insubordinaziun ( art. 76, 77 e 78). Resalvadas restan las disposiziuns davart l' admissiun provisorica ( art. 83) e davart l' inoltraziun d' ina dumonda d' asil ( art. 22 LAsil). 
Art. 66 
Art. 67 Scumond d' entrar en Svizra 
^1 Il UFM dispona - cun resalva da l' alinea 5 - scumonds d' entrar en Svizra envers persunas estras spedidas, sche: 
a. la spedida vegn exequida immediatamain tenor l' artitgel 64d alinea 2 literas a-c; 
b. ellas n' èn betg partidas entaifer il termin fixà. 
a. han cuntrafatg u pericliteschan la segirezza publica e l' urden public en Svizra u a l' exteriur; 
b. han chaschunà custs d' agid social; 
c. èn vegnidas prendidas en arrest preparatoric, en arrest d' expulsiun u en arrest pervia d' insubordinaziun ( art. 75-78). 
^3 Il scumond d' entrar en Svizra vegn disponì per ina durada da maximalmain 5 onns. El po vegnir disponì per ina perioda pli lunga, sche la persuna pertutgada è in privel gravant per la segirezza publica e per l' urden public. 
^4 Per mantegnair la segirezza interna u externa da la Svizra po l' Uffizi federal da polizia ( fedpol) disponer in scumond d' entrar en Svizra envers persunas estras; el consultescha ordavant il Servetsch d' infurmaziun da la Confederaziun ( SIC). Il fedpol po disponer scumonds d' entrar en Svizra per ina durada da dapli che 5 onns ed en cas gravants per ina durada illimitada. 
^5 Per motivs umanitars u per auters motivs impurtants po l' autoritad disponenta desister da decretar in scumond d' entrar en Svizra u abolir in scumond d' entrar en Svizra dal tuttafatg u per in tschert temp. 
Lescha federala dals 16 da december 2005 davart las persunas estras (LEst): Art. 68
Art. 68 Expulsiun 
^1 Per mantegnair la segirezza interna u externa da la Svizra po l' Uffizi federal da polizia disponer in' expulsiun visavi persunas estras: el consultescha ordavant il SIC. 
^2 Cun l' expulsiun sto vegnir fixà in termin da partenza adequat. 
^3 L' expulsiun vegn colliada cun in scumond d' entrar en Svizra d' ina durada limitada u illimitada. L' autoritad che dispona po abolir temporarmain il scumond d' entrar en Svizra, sch' i èn avant maun motivs impurtants. 
^4 Sche la persuna pertutgada ha cuntrafatg considerablamain u repetidamain a la segirezza publica ed a l' urden public u ha periclità tals u ha periclità la segirezza interna u externa, po l' expulsiun vegnir exequida immediatamain. 
Lescha federala dals 16 da december 2005 davart las persunas estras (LEst): Art. 69
Art. 69 Ordinaziun da l' expulsiun 
^1 L' autoritad chantunala cumpetenta expulsescha persunas estras, sche: 
a. ellas laschan passar il termin ch' è vegnì fixà per lur partenza da la Svizra; 
b. lur spedida u lur expulsiun po vegnir exequida immediatamain; 
c. ellas sa chattan en arrest tenor ils artitgels 76 e 77 ed igl è avant maun ina decisiun d' expulsiun u da spedida cun vigur legala. 
^2 Sche persunas estras han la pussaivladad da bandunar la Svizra legalmain en plirs stadis, las po l' autoritad cumpetenta expulsar en il pajais da lur tscherna. 
^3 L' autoritad cumpetenta po suspender l' expulsiun per in tschert temp, sche circumstanzas spezialas sco problems da la sanadad da la persuna pertutgada u la mancanza da meds da transport pretendan quai. L' autoritad cumpetenta conferma a la persuna pertutgada en scrit la suspensiun da l' expulsiun. 
^4 Avant che expulsar persunas estras minorennas betg accumpagnadas verifitgescha l' autoritad cumpetenta che quellas vegnian surdadas en il pajais da return ad ina commembra u ad in commember da la famiglia, ad in' avugada u ad in avugà ubain ad ina instituziun da recepziun che garantescha la protecziun da l' uffant. 
Lescha federala dals 16 da december 2005 davart las persunas estras (LEst): Art. 70
Art. 70 Perquisiziun 
^1 Durant ina procedura d' expulsiun u da spedida po l' autoritad chantunala cumpetenta laschar perquirir la persuna pertutgada sco er chaussas ch' ella porta cun sai, e quai per metter en segirezza documents da viadi e d' identitad. La perquisiziun dastga vegnir fatga mo d' ina persuna da la medema schlattaina. 
^2 Sche l' emprima instanza ha pronunzià ina decisiun, po l' autoritad giudiziala ordinar la perquisiziun d' ina abitaziun u d' auters locals, sch' igl exista in suspect che la persuna che sto vegnir spedida u expulsada sa zuppia là. 
Lescha federala dals 16 da december 2005 davart las persunas estras (LEst): Art. 71
Art. 71 Sustegn da la Confederaziun per las autoritads executivas 
Il Departament federal da giustia e polizia sustegna ils chantuns che han l' incumbensa da spedir u d' expulsar persunas estras, e quai cunzunt: 
a. cun cooperar tar la procuraziun da documents da viadi; 
b. cun organisar il viadi; 
c. cun garantir la collavuraziun tranter ils chantuns pertutgads ed il Departament federal d' affars exteriurs ( DFAE). 
Art. 71a Surveglianza d' expulsiuns 
^1 Il Cussegl federal regla la procedura e las cumpetenzas per survegliar expulsiuns. 
^2 El po confidar incumbensas en il rom da la surveglianza d' expulsiuns a terzas persunas. 
Lescha federala dals 16 da december 2005 davart las persunas estras (LEst): Art. 72
Art. 72 
Lescha federala dals 16 da december 2005 davart las persunas estras (LEst): Art. 73
Art. 73 Fermanza curta 
^1 L' autoritad federala u chantunala cumpetenta po tegnair en fermanza persunas che n' han nagina permissiun da dimora curta, nagina permissiun da dimora u nagina permissiun da domicil: 
a. per communitgar ina disposiziun en connex cun lur status da dimora; 
b. per constatar lur identitad u lur naziunalitad, uschenavant che lur cooperaziun persunala è necessaria per far quai. 
^2 La persuna dastga vegnir tegnida en fermanza mo per la durada da la cooperaziun u da l' interrogaziun necessaria sco er per il transport ch' è eventualmain necessari, maximalmain dentant 3 dis. 
^3 Sch' ina persuna vegn tegnida en fermanza, sto ella: 
a. vegnir infurmada davart il motiv da sia fermanza; 
b. avair la pussaivladad d' entrar en contact cun las persunas che la surveglian, sch' ella basegna agid. 
^4 Sche la fermanza dura probablamain dapli che 24 uras, sto la persuna pertutgada survegnir avant la pussaivladad da liquidar u da laschar liquidar chaussas persunalas urgentas. 
^5 Sin dumonda sto l' autoritad giudiziala cumpetenta controllar posteriuramain la legitimitad da la fermanza. 
^6 La durada da la fermanza na vegn betg messa a quint a la durada d' in eventual arrest d' expulsiun, d' in eventual arrest preparatoric u d' in eventual arrest pervia d' insubordinaziun. 
Lescha federala dals 16 da december 2005 davart las persunas estras (LEst): Art. 74
Art. 74 Assegnaziun d' in lieu da dimora e scumond d' entrar en in tschert territori 
^1 L' autoritad chantunala cumpetenta po far la cundiziun ad ina persuna estra da betg bandunar in territori ch' è vegnì assegnà ad ella u da betg entrar en in tschert territori, sche: 
a. ella n' ha nagina permissiun da dimora curta, nagina permissiun da dimora u nagina permissiun da domicil ed ella disturba u periclitescha la segirezza publica e l' urden public; questa mesira serva cunzunt a cumbatter il commerzi illegal cun narcotics; u 
b. ina decisiun da spedida u d' expulsiun cun vigur legala è avant maun ed indizis concrets laschan temair che la persuna pertutgada na vegnia betg a partir da la Svizra entaifer il termin fixà ubain ella n' ha betg observà il termin ch' è vegnì fixà per ella per partir da la Svizra; 
c. l' expulsiun è vegnida suspendida ( art. 69 al. 3). 
^2 Questas mesiras vegnan ordinadas da l' autoritad da quel chantun ch' è responsabel per exequir la spedida u l' expulsiun. Per persunas che sa trategnan en centers d' accoglientscha ubain en centers spezials tenor l' alinea 1 da l' artitgel 26 da la LAsil, è responsabel il chantun, nua che quest center sa chatta. Il scumond d' entrar en in tschert territori po vegnir relaschà er da l' autoritad da quel chantun, en il qual quest territori sa chatta. 
^3 Cunter l' ordinaziun da questas mesiras po vegnir fatg recurs tar in' autoritad chantunala giudiziala. Il recurs n' ha betg in effect suspensiv. 
Lescha federala dals 16 da december 2005 davart las persunas estras (LEst): Art. 75
Art. 75 Arrest preparatoric 
^1 Per garantir l' execuziun d' ina procedura da spedida po l' autoritad chantunala cumpetenta arrestar ina persuna estra che n' ha nagina permissiun da dimora curta, nagina permissiun da dimora u nagina permissiun da domicil, e quai durant la preparaziun da la decisiun davart sia permissiun da dimora durant maximalmain 6 mais, sch' ella: 
a. refusa d' inditgar sia identitad en la procedura d' asil u da spedida, inoltrescha pliras dumondas d' asil sut differentas identitads, na dat repetidamain betg suatientscha ad ina citaziun, e quai senza motivs suffizients, u n' observa betg autras ordinaziuns da las autoritads en la procedura d' asil; 
b. banduna in territori ch' è vegnì assegnà ad ella u entra en in territori ch' è scumandà per ella tenor l' artitgel 74; 
c. entra en il territori da la Svizra malgrà in scumond d' entrar en Svizra e na po betg vegnir spedida immediatamain; 
d. inoltrescha ina dumonda d' asil suenter che tala è vegnida refusada pervia d' ina revocaziun ch' è entrada en vigur legala ( art. 62 e 63) u perquai che la permissiun n' è betg vegnida prolungada, perquai ch' ella aveva violà la segirezza publica e l' urden public u periclità la segirezza interna u externa; 
e. inoltrescha ina dumonda d' asil suenter ch' ella è vegnida expulsada ( art. 68); 
f. sa trategna illegalmain en Svizra, inoltrescha ina dumonda d' asil ed intenziunescha uschia evidentamain d' evitar l' execuziun smanatschanta d' ina spedida u d' ina expulsiun; ina tala intenziun po vegnir supponida, sch' igl è stà pussaivel e raschunaivel d' inoltrar pli baud la dumonda d' asil e sche la dumonda vegn inoltrada en in stretg connex da temp cun in' arrestaziun, cun ina procedura penala, cun l' execuziun d' in chasti u cun il relasch d' ina disposiziun da spedida; 
g. smanatscha seriusamain autras persunas u periclitescha considerablamain lur corp e lur vita e vegn persequitada penalmain pervia da quai u è vegnida sentenziada pervia da quai; 
h. è vegnida sentenziada pervia d' in crim. 
1^bis L' arrest tenor l' alinea 1 po er vegnir ordinà, sch' ina persuna neghescha envers in' autoritad cumpetenta ch' ella posseda u ha possedì in titel da dimora u in visum emess d' in stadi ch' è lià tras ina da las cunvegnas d' associaziun a la reglamentaziun da Dublin u ch' ella ha inoltrà là ina dumonda d' asil. L' ordinaziun da l' arrest premetta ch' il stadi respectiv haja consentì a la dumonda da transferiment da questa persuna tenor ils artitgels 19 e 20 da l' Ordinaziun ( CE) nr. 343 / 2003 u ch' ina tala dumonda saja vegnida fatga, sch' igl è avant maun in' endataziun en la banca da datas Eurodac. 
^2 L' autoritad cumpetenta decida senza retard davart il dretg da dimora da la persuna arrestada. 
Lescha federala dals 16 da december 2005 davart las persunas estras (LEst): Art. 76
Art. 76 Arrest d' expulsiun 
^1 Sch' ina decisiun da spedida u d' expulsiun d' emprima instanza è vegnida communitgada, po l' autoritad cumpetenta prender las suandantas mesiras per garantir l' execuziun: 
a. laschar la persuna pertutgada vinavant en arrest, sch' ella sa chatta gia en arrest sin basa da l' artitgel 75; 2. il UFM ha prendì ina decisiun da betg entrar en chaussa sin basa da l' artitgel 3 alinea literas a-c u sin basa da l' artitgel 33 LAsil, 
6. la decisiun da spedida sin basa da l' artitgel 34 alinea 2 litera d LAsil u sin basa da l' artitgel 4a alinea 1 vegn communitgada en il chantun e la spedida vegn exequida il proxim temp. ^2 L' arrest tenor l' alinea 1 litera b cifras 5 e 6 dastga durar maximalmain 30 dis. Ils dis d' arrest ston vegnir mess a quint a la durada maximala tenor l' artitgel 79. 
^3 … 
^4 Las mesiras ch' èn necessarias per exequir la spedida u l' expulsiun ston vegnir prendidas immediatamain. 
Lescha federala dals 16 da december 2005 davart las persunas estras (LEst): Art. 77
Art. 77 Arrest d' expulsiun en cas che la cooperaziun manca tar la procuraziun dals documents da viadi 
^1 Per garantir l' execuziun da la spedida u da l' expulsiun po l' autoritad chantunala cumpetenta arrestar ina persuna, sche: 
a. ina decisiun executabla è avant maun; 
b. questa persuna n' ha betg bandunà la Svizra entaifer il termin fixà; e 
c. ella ha stuì procurar ils documents da viadi per questa persuna. 
^2 L' arrest dastga durar maximalmain 60 dis. 
^3 Las mesiras ch' èn necessarias per exequir la spedida u l' expulsiun ston vegnir prendidas immediatamain. 
Lescha federala dals 16 da december 2005 davart las persunas estras (LEst): Art. 78
Art. 78 Arrest pervia d' insubordinaziun 
^1 Sch' ina persuna estra n' ha betg ademplì sia obligaziun da partir da la Svizra entaifer il termin ch' è vegnì fixà per ella e sche la spedida u l' expulsiun ch' è entrada en vigur legala na po betg vegnir exequida pervia da ses cumportament persunal, po ella vegnir arrestada per garantir ch' ella adempleschia l' obligaziun da partir da la Svizra, premess che l' ordinaziun da l' arrest d' expulsiun na saja betg admessa e ch' ina autra mesira main severa n' haja nagin success. 
^2 L' arrest po vegnir ordinà per 1 mais. Cun il consentiment da l' autoritad chantunala giudiziala po el vegnir prolungà per mintgamai 2 mais, sche la persuna pertutgada n' è vinavant betg pronta da midar ses cumportament e da partir da la Svizra. L' artitgel 79 resta resalvà. 
^3 L' arrest e sia prolungaziun vegnan ordinads da l' autoritad da quel chantun ch' è responsabel per l' execuziun da la spedida u da l' expulsiun. Sch' ina persuna pertutgada è gia en arrest sin basa dals artitgels 75-77, po ella vegnir laschada vinavant en arrest, sche las premissas da l' alinea 1 èn ademplidas. 
^4 L' emprima ordinaziun da l' arrest sto vegnir controllada d' ina autoritad giudiziala il pli tard suenter 96 uras, e quai sin basa d' ina tractativa a bucca. Sin dumonda da la persuna arrestada sto la prolungaziun da l' arrest vegnir controllada da l' autoritad giudiziala entaifer 8 dis da lavur, e quai sin basa d' ina tractativa a bucca. La cumpetenza da controlla sa drizza tenor l' artitgel 80 alineas 2 e 4. 
^5 Las cundiziuns d' arrest sa drizzan tenor l' artitgel 81. 
^6 L' arrest vegn terminà, sche: 
a. ina partenza da la Svizra n' è betg pussaivla en moda independenta e confurm a l' obligaziun, schebain che la persuna pertutgada ha ademplì las obligaziuns da cooperar cun las autoritads; 
b. la partenza da la Svizra ha lieu confurm a las instrucziuns; 
c. l' arrest d' expulsiun vegn ordinà; 
d. ina dumonda da vegnir relaschà da l' arrest vegn ademplida. 
Art. 79 Durada maximala da l' arrest 
^1 L' arrest preparatoric e l' arrest d' expulsiun tenor ils artitgels 75-77 sco er l' arrest pervia d' insubordinaziun tenor l' artitgel 78 na dastgan betg surpassar ensemen la durada maximala d' arrest da 24 mais. 
^2 La durada maximala da l' arrest po vegnir prolungada cun il consentiment da l' autoritad giudiziala chantunala per ina tscherta durada, dentant maximalmain per 12 mais, per persunas minorennas tranter 15 e 18 onns per maximalmain 6 mais, sche: 
a. la persuna pertutgada na cooperescha betg cun l' autoritad cumpetenta; 
b. la transmissiun dals documents ch' èn necessaris per la partenza da la Svizra tras in stadi che n' è betg in stadi da Schengen sa retardescha. 
Art. 80 Ordinaziun da l' arrest e controlla da l' arrest 
^1 L' arrest vegn ordinà da l' autoritad da quel chantun ch' è responsabel per l' execuziun da la spedida u da l' expulsiun. Per persunas che sa trategnan en centers d' accoglientscha ubain en centers spezials tenor l' alinea 1 da l' artitgel 26 da la LAsil, è responsabel per l' ordinaziun da l' arrest preparatoric ( art. 75) il chantun, nua ch' il center sa chatta. En ils cas tenor l' artitgel 76 alinea 1 litera b cifra 5 vegn l' arrest ordinà dal UFM. 
^2 La legitimitad e la commensurabladad da l' arrest ston vegnir controlladas d' ina autoritad giudiziala il pli tard suenter 96 uras, e quai sin basa d' ina tractativa a bucca. Sche l' arrest d' expulsiun è vegnì ordinà tenor l' artitgel 77, vegn la procedura per controllar l' arrest fatga en scrit. 
2^bis En cas d' in arrest tenor l' artitgel 76 alinea 1 litera b cifra 6 vegnan - sin dumonda da la persuna arrestada - la legitimitad e la commensurabladad da l' arrest controlladas d' ina autoritad giudiziala en ina procedura en scrit. Questa controlla po vegnir dumandada da tut temp. En cas d' in arrest tenor l' artitgel 76 alinea 1 litera b cifra 5 sa drizzan la cumpetenza e la procedura per controllar l' arrest tenor ils artitgels 105 alinea 1, 108, 109 e 111 LAsil. 
^3 L' autoritad giudiziala po renunziar ad ina tractativa a bucca, sche l' expulsiun vegn previsiblamain a succeder entaifer 8 dis suenter l' ordinaziun da l' arrest e sche la persuna pertutgada ha declerà en scrit ch' ella saja d' accord cun quai. Sche l' expulsiun na po betg vegnir fatga entaifer quest termin, sto ina tractativa a bucca vegnir prendida suenter il pli tard 12 dis suenter l' ordinaziun da l' arrest. 
^4 Tar la controlla d' ina decisiun davart l' ordinaziun, davart la cuntinuaziun e davart l' aboliziun da l' arrest resguarda l' autoritad giudiziala er las relaziuns famigliaras da la persuna arrestada e las circumstanzas da l' execuziun da l' arrest. Igl è exclus d' ordinar in arrest preparatoric u in arrest d' expulsiun envers uffants sco er envers giuvenilas ed envers giuvenils che n' han betg anc cumplenì 15 onns. 
^5 1 mais suenter che l' arrest è vegnì controllà po la persuna arrestada inoltrar ina dumonda da vegnir relaschada da l' arrest. Davart la dumonda sto l' autoritad giudiziala decider entaifer 8 dis da lavur sin basa d' ina tractativa a bucca. Ina nova dumonda da vegnir relaschà da l' arrest po vegnir fatga suenter 1 mais en cas da l' arrest tenor l' artitgel 75 u suenter 2 mais en cas da l' arrest tenor l' artitgel 76. 
^6 L' arrest vegn terminà, sche: 
a. il motiv d' arrest scada u i sa mussa che la spedida u l' expulsiun n' è betg exequibla per motivs giuridics u effectivs; 
b. ina dumonda da vegnir relaschà da l' arrest vegn ademplida; 
c. la persuna arrestada cumenza in chasti u ina mesira che privescha da la libertad. 
Art. 81 Cundiziuns d' arrest 
^1 Ils chantuns procuran ch' ina persuna che vegn designada da la persuna estra arrestada e che sa chatta en Svizra vegnia infurmada. La persuna arrestada po avair contact a bucca u en scrit cun sia represchentanza legala sco er cun confamigliaras e cun confamigliars e cun autoritads consularas. 
^2 L' arrest sto vegnir exequì en localitads adattadas. Las persunas estras arrestadas ston vegnir collocadas en moda separada da persunas che sa chattan en in arrest d' inquisiziun u en l' execuziun da chastis. Uschenavant che quai è pussaivel, sto vegnir purschida in' occupaziun adequata a las persunas estras arrestadas. 
^3 Concepind l' arrest stoi vegnir tegnì quint dals basegns da persunas che basegnan protecziun, da persunas minorennas betg accumpagnadas e da famiglias cun uffants minorens. Plinavant sa drizza la concepziun da l' arrest tenor ils artitgels 16 alinea 3 e 17 da la Directiva 2008 / 115 / CE dal Parlament europeic e dal Cussegl dals 16 da december 2008 davart normas e proceduras cuminaivlas en ils stadis commembers per repatriar burgaisas e burgais da terzs stadis che sa trategnan illegalmain en ils stadis commembers. 
Lescha federala dals 16 da december 2005 davart las persunas estras (LEst): Art. 82
Art. 82 Finanziaziun tras la Confederaziun 
La Confederaziun sa participescha cun ina pauschala per di vi dals custs da gestiun dals chantuns per exequir l' arrest preparatoric, l' arrest d' expulsiun e l' arrest pervia d' insubordinaziun. La pauschala vegn pajada per: 
a. requirentas e requirents d' asil; 
b. fugitivas e fugitivs sco er autras persunas estras, da las qualas l' arrestaziun stat en connex cun l' aboliziun d' ina admissiun provisorica; 
c. persunas estras, da las qualas l' arrestaziun è vegnida ordinada en connex cun ina disposiziun da spedida da l' uffizi federal; 
d. fugitivas e fugitivs che vegnan expulsads tenor l' artitgel 65 LAsil. 
Lescha federala dals 16 da december 2005 davart las persunas estras (LEst): Art. 83
Art. 83 Ordinaziun da l' admissiun provisorica 
^1 Sche l' execuziun da la spedida u da l' expulsiun n' è betg pussaivla, betg admessa u betg raschunaivla, dispona l' uffizi federal l' admissiun provisorica. 
^2 L' execuziun n' è betg pussaivla, sche la persuna estra na po ni returnar ni vegnir manada en il stadi d' origin, en il stadi da derivanza u en in ulteriur stadi. 
^3 L' execuziun n' è betg admessa, sche la persuna estra na po betg cuntinuar il viadi en il stadi d' origin, en il stadi da derivanza u en in ulteriur stadi pervia d' obligaziuns internaziunalas da la Svizra. 
^4 L' execuziun po esser nunraschunaivla per ina persuna estra, sch' ella è periclitada concretamain tras situaziuns da guerra, da guerra civila, da violenza generala e tras situaziuns medicinalas d' urgenza en il stadi d' origin u da derivanza. 
^5 … 
^6 L' admissiun provisorica po vegnir dumandada da las autoritads chantunalas. 
^7 L' admissiun provisorica tenor ils alineas 2 e 4 na vegn betg disponida, sche la persuna estra spedida u expulsada: 
a. è vegnida sentenziada en Svizra u a l' exteriur ad in chasti che privescha a lunga durada da la libertad u igl è vegnida ordinada ina mesira penala en il senn da l' artitgel 64 u 61 dal Cudesch penal cunter ella; 
b. ha cuntrafatg considerablamain u repetidamain a la segirezza publica ed a l' urden public en Svizra u a l' exteriur u ha periclità tals u ha periclità la segirezza interna u externa; u 
c. ha chaschunà cun ses agen cumportament che l' execuziun da la spedida u da l' expulsiun n' è betg pussaivla. 
^8 Fugitivas e fugitivs, tar las qualas e tar ils quals èn avant maun motivs d' exclusiun d' asil tenor ils artitgels 53 e 54 LAsil, vegnan admess provisoricamain. 
Lescha federala dals 16 da december 2005 davart las persunas estras (LEst): Art. 84
Art. 84 Finiziun da l' admissiun provisorica 
^1 L' uffizi federal examinescha periodicamain, sche las premissas per l' admissiun provisorica èn anc dadas. 
^2 El abolescha l' admissiun provisorica ed ordinescha l' execuziun da la spedida u da l' expulsiun, sche las premissas n' èn betg pli dadas. 
^3 Sin dumonda da las autoritads chantunalas u da l' Uffizi federal da polizia u dal SIC po l' uffizi federal abolir l' admissiun provisorica, perquai che l' execuziun n' è betg raschunaivla u betg pussaivla ( art. 83 al. 2 e 4), ed ordinar l' execuziun da la spedida, sche motivs tenor l' artitgel 83 alinea 7 èn dads. 
^4 L' admissiun provisorica scada, sche la persuna estra parta definitivamain da la Svizra u sch' ella survegn ina permissiun da dimora. 
^5 Dumondas per conceder ina permissiun da dimora che vegnan inoltradas da persunas estras ch' èn admessas provisoricamain e che sa trategnan dapi passa 5 onns en Svizra vegnan examinadas pli detagliadamain, e quai considerond l' integraziun, las relaziuns famigliaras e la raschunaivladad d' in return en il stadi da derivanza. 
Lescha federala dals 16 da december 2005 davart las persunas estras (LEst): Art. 85
Art. 85 Concepziun da l' admissiun provisorica 
^1 Il document da legitimaziun per persunas ch' èn admessas provisoricamain ( art. 41 al. 2) vegn emess dal chantun da dimora per maximalmain 12 mais per la controlla e vegn prolungà cun resalva da l' artitgel 84. 
^2 Per reparter las persunas ch' èn admessas provisoricamain è applitgabel l' artitgel 27 LAsil confurm al senn. 
^3 Las persunas ch' èn admessas provisoricamain ston inoltrar la dumonda da midar il chantun tar l' uffizi federal. Cun resalva da l' alinea 4 decida quel definitivamain davart la midada dal chantun suenter avair tadlà ils chantuns pertutgads. 
^4 La decisiun davart la midada dal chantun po vegnir contestada mo cun la motivaziun ch' ella violeschia il princip da l' unitad da la famiglia. 
^5 Las persunas ch' èn admessas provisoricamain pon tscherner libramain lur lieu da domicil en il territori dal chantun d' enfin ussa u dal chantun assegnà. 
^6 Independentamain da la situaziun sin il martgà da lavur u da la situaziun economica pon las autoritads chantunalas conceder a persunas ch' èn admessas provisoricamain ina permissiun per in' activitad da gudogn. 
^7 Per conjugalas e per conjugals sco er per uffants nubils sut 18 onns da persunas ch' èn admessas provisoricamain e da fugitivas u da fugitivs ch' èn admess provisoricamain dastga l' arriv successiv avair lieu il pli baud 3 onns suenter l' ordinaziun da l' admissiun provisorica e vegnir inclus en quella, sche: 
a. ellas ed els abiteschan ensemen cun talas persunas; 
b. igl è avant maun in' abitaziun che correspunda als basegns; e 
c. la famiglia n' è betg dependenta da l' agid social. 
Lescha federala dals 16 da december 2005 davart las persunas estras (LEst): Art. 86
Art. 86 Agid social ed assicuranza da persunas malsaunas 
^1 Ils chantuns reglan la fixaziun ed il pajament da l' agid social e da l' agid d' urgenza per persunas ch' èn admessas provisoricamain. Las disposiziuns dals artitgels 80-84 LAsil davart las requirentas ed ils requirents d' asil èn applitgablas. Per fugitivas e per fugitivs ch' èn admess provisoricamain valan - areguard il standard da l' agid social - las medemas disposiziuns sco per fugitivas e per fugitivs che han survegnì asil da la Svizra. 
^2 Areguard l' assicuranza obligatorica da persunas malsaunas per persunas ch' èn admessas provisoricamain èn applitgablas las disposiziuns correspundentas davart las requirentas ed ils requirents d' asil tenor la LAsil e tenor la Lescha federala dals 18 da mars 1994 davart l' assicuranza da malsauns. 
Lescha federala dals 16 da december 2005 davart las persunas estras (LEst): Art. 87
Art. 87 Contribuziuns federalas 
^1 La Confederaziun indemnisescha ils chantuns per: 
a. mintga persuna ch' è admessa provisoricamain cun ina pauschala tenor l' artitgel 88 alineas 1 e 2 e tenor l' artitgel 89 LAsil sco er cun ina contribuziun per promover l' integraziun sociala e l' independenza economica da las persunas pertutgadas; questa pauschala d' integraziun po vegnir fatga dependenta dal fatg che tschertas finamiras da la politica sociala vegnian cuntanschidas; plinavant po ella vegnir restrenschida a tschertas gruppas; il Cussegl federal fixescha sia autezza; 
b. mintga fugitiva e mintga fugitiv ch' è admess provisoricamain cun ina pauschala tenor l' artitgel 88 alinea 3 e tenor l' artitgel 89 LAsil; 
c. persunas, da las qualas l' admissiun provisorica è vegnida abolida cun vigur legala, cun la pauschala tenor l' artitgel 88 alinea 4 LAsil, sche quella n' è betg gia vegnida pajada pli baud. 
^2 La surpigliada dals custs da partenza ed il pajament d' in agid per il return sa drizzan tenor ils artitgels 92 e 93 LAsil. 
^3 Las pauschalas tenor l' alinea 1 vegnan pajadas durant maximalmain 7 onns suenter l' entrada en Svizra. 
Lescha federala dals 16 da december 2005 davart las persunas estras (LEst): Art. 88
Art. 88 Obligaziun da pajar la taxa speziala 
Persunas ch' èn admessas provisoricamain èn suttamessas a l' obligaziun da pajar la taxa speziala sco er a la sequestraziun da las valurs da facultad tenor ils artitgels 86 ed 87 LAsil. Las disposiziuns da la 2. partiziun dal 5. chapitel sco er dal 10. chapitel da la LAsil èn applitgablas. 
Lescha federala dals 16 da december 2005 davart las persunas estras (LEst): Art. 89
Art. 89 Possess d' in document da legitimaziun valaivel 
Durant lur dimora en Svizra ston las persunas estras esser en possess d' in document da legitimaziun valaivel ch' è renconuschì tenor l' artitgel 13 alinea 1. 
Lescha federala dals 16 da december 2005 davart las persunas estras (LEst): Art. 90
Art. 90 Obligaziun da cooperar 
Las persunas estras sco er terzas persunas ch' èn participadas a proceduras tenor questa lescha èn obligadas da cooperar tar la constataziun dals fatgs ch' èn decisivs per applitgar questa lescha. Ellas ston cunzunt: 
a. far indicaziuns correctas e cumplettas davart ils fatgs ch' èn relevants per reglar la dimora; 
b. inoltrar immediatamain ils meds da cumprova necessaris u sa stentar d' als procurar entaifer in termin adequat; 
c. procurar ils documents da legitimaziun ( art. 89) u gidar las autoritads a procurar tals. 
Lescha federala dals 16 da december 2005 davart las persunas estras (LEst): Art. 91
Art. 91 Obligaziun d' avair quità da vart da las patrunas e dals patruns sco er da vart da las persunas che retschaivan servetschs 
^1 Avant che la persuna estra entra en plazza sto la patruna u il patrun sa persvader che la persuna estra haja il dretg da pratitgar in' activitad da gudogn en Svizra, e quai cun prender invista dal document da legitimaziun u cun dumandar las autoritads cumpetentas. 
^2 Tgi che fa diever d' in servetsch transcunfinal sto sa persvader che la persuna estra che furnescha il servetsch haja il dretg da pratitgar in' activitad da gudogn en Svizra, e quai cun prender invista dal document da legitimaziun u cun dumandar las autoritads cumpetentas. 
Lescha federala dals 16 da december 2005 davart las persunas estras (LEst): Art. 92
Art. 92 Obligaziun d' avair quità e sustegn da vart da las autoritads 
^1 Las interpresas d' aviaziun, da transport sin via e da navigaziun che transportan persunas en il traffic da lingia internaziunal èn obligadas da prender tut las mesiras che pon vegnir pretendidas dad ellas per ch' i vegnian transportadas mo persunas che possedan ils documents da viadi ch' èn necessaris per il transit tras la Svizra, per l' entrada en Svizra u per la partenza da la Svizra. 
^2 Il Cussegl federal regla la dimensiun da l' obligaziun d' avair quità da vart da las interpresas d' aviaziun, da transport sin via e da navigaziun. 
^3 Las autoritads federalas e chantunalas cumpetentas collavuran cun las interpresas d' aviaziun, da transport sin via e da navigaziun. Las modalitads da la collavuraziun ston vegnir regladas en la permissiun da manaschi u en ina cunvegna che vegn fatga tranter l' uffizi federal e l' interpresa. 
Lescha federala dals 16 da december 2005 davart las persunas estras (LEst): Art. 93
Art. 93 Obligaziun d' assistenza e cuvrida dals custs 
^1 Sin dumonda da las autoritads federalas u chantunalas cumpetentas sto l' interpresa d' aviaziun, da transport sin via, da navigaziun u da viafier en il traffic da lingia internaziunal assister immediatamain las persunas, a las qualas l' entrada en Svizra è vegnida refusada. 
^2 L' obligaziun d' assistenza cumpiglia: 
a. il transport immediat da la persuna pertutgada da la Svizra en il stadi da derivanza, en il stadi che ha emess ils documents da viadi u en in auter stadi, en il qual sia admissiun è garantida; 
b. la surpigliada dals custs betg cuvrids per l' accumpagnament necessari sco er ils custs usitads da vita e d' assistenza fin a la partenza da la Svizra u fin a l' entrada en Svizra. 
^3 Sch' ina interpresa d' aviaziun, da transport sin via u da navigaziun na po betg cumprovar ch' ella haja ademplì sia obligaziun d' avair quità, sto ella surpigliar supplementarmain: 
a. ils custs da vita e d' assistenza che n' èn betg cuvrids e ch' èn vegnids purtads da las autoritads federalas u chantunalas, e quai fin ad ina dimora da 6 mais, inclusiv ils custs per l' arrest tenor il dretg da persunas estras; 
b. ils custs per l' accumpagnament; 
c. ils custs d' expulsiun. 
^4 L' alinea 3 na vegn betg applitgà, sch' igl è vegnì permess a la persuna transportada d' entrar en Svizra tenor l' artitgel 22 LAsil. Il Cussegl federal po prevair ulteriuras excepziuns, cunzunt per situaziuns excepziunalas sco guerra u catastrofas da la natira. 
^5 Il Cussegl federal po fixar ina pauschala sin basa dals custs probabels. 
^6 I pon vegnir pretendidas garanzias. 
Lescha federala dals 16 da december 2005 davart las persunas estras (LEst): Art. 94
Art. 94 
Lescha federala dals 16 da december 2005 davart las persunas estras (LEst): Art. 95
Art. 95 Ulteriuras interpresas da transport 
A las disposiziuns dals artitgels 92 e 93 po il Cussegl federal suttametter ulteriuras interpresas da transport commerzialas, cunzunt interpresas da bus e da taxi. 
Lescha federala dals 16 da december 2005 davart las persunas estras (LEst): Art. 96
Art. 96 Diever dal bainappreziar 
^1 Cun far diever da lur bainappreziar resguardan las autoritads cumpetentas ils interess publics e las relaziuns persunalas sco er il grad da l' integraziun da las persunas estras. 
^2 Sch' ina mesira è giustifitgada, ma betg adequata a las circumstanzas, po la persuna pertutgada vegnir admonida, e quai cun smanatschar questa mesira. 
Lescha federala dals 16 da december 2005 davart las persunas estras (LEst): Art. 97
Art. 97 Agid uffizial e communicaziun da datas 
^1 Las autoritads ch' èn incaricadas d' exequir questa lescha sa sustegnan ina l' autra tar l' adempliment da lur incumbensas. Ellas sa furneschan las infurmaziuns necessarias e sa dattan - sin dumonda - invista da las actas uffizialas. 
^2 Autras autoritads federalas, chantunalas e communalas èn - sin dumonda - obligadas da communitgar las datas e las infurmaziuns ch' èn necessarias per exequir questa lescha. 
^3 Il Cussegl federal determinescha tge datas che ston vegnir communitgadas a las autoritads tenor l' alinea 1 en connex cun: 
a. la communicaziun d' inquisiziuns penalas; 
b. sentenzias da dretg civil e penal; 
c. midadas concernent il stadi civil sco er ina refusa da maridar; 
d. retrair agid social. 
Lescha federala dals 16 da december 2005 davart las persunas estras (LEst): Art. 98
Art. 98 Repartiziun da las incumbensas 
^1 L' uffizi federal è cumpetent per tut las incumbensas che n' èn betg resalvadas expressivamain ad autras autoritads federalas u a las autoritads chantunalas. 
^2 Il Cussegl federal regla l' entrada en Svizra e la partenza da la Svizra, l' admissiun sco er la dimora da persunas che - tenor l' artitgel 2 alinea 2 da la Lescha dals 22 da zercladur 2007 davart il stadi ospitant - profitan da privilegis, d' immunitads e da facilitaziuns. 
^3 Ils chantuns designeschan las autoritads ch' èn cumpetentas per las incumbensas che als èn vegnidas attribuidas. 
Lescha federala dals 16 da december 2005 davart las persunas estras (LEst): Art. 98a
Art. 98a Applicaziun da sforzs da la polizia e da mesiras polizialas tras las autoritads executivas 
Il persunal ch' è incumbensà d' exequir questa lescha dastga applitgar sforzs da la polizia e mesiras polizialas per ademplir sia incarica, sch' ils bains giuridics che ston vegnir protegids giustifitgeschan quai. La Lescha dals 20 da mars 2008 davart l' applicaziun da mesiras repressivas è applitgabla. 
Art. 98b Transferiment d' incumbensas a terzas persunas en la procedura da visum 
^1 En enclegientscha cun il UFM po il DFAE autorisar terzas persunas d' ademplir las suandantas incumbensas en il rom da la procedura da visum: 
a. fixar termins en vista a la concessiun d' in visum; 
b. prender en consegna documents ( formular per dumandar in visum, passaport, mussaments); 
c. incassar taxas; 
d. registrar las datas biometricas en il rom dal sistem central d' infurmaziun da visums; 
e. respedir il passaport a la possessura u al possessur a la fin da la procedura. 
^2 Il DFAE ed il UFM procuran che las prescripziuns davart la protecziun e la segirezza da las datas vegnian observadas da las terzas persunas incumbensadas. 
^3 Il Cussegl federal determinescha sut tge cundiziuns che terzas persunas pon vegnir incaricadas cun las incumbensas tenor l' alinea 1. 
Lescha federala dals 16 da december 2005 davart las persunas estras (LEst): Art. 99
Art. 99 Procedura d' approvaziun 
Il Cussegl federal fixescha, en tge cas che permissiuns da dimora curta, permissiuns da dimora e permissiuns da domicil sco er decisiuns preliminaras da las autoritads chantunalas areguard il martgà da lavur ston vegnir suttamessas a l' uffizi federal per l' approvaziun. L' uffizi federal po refusar l' approvaziun u restrenscher la decisiun chantunala. 
Lescha federala dals 16 da december 2005 davart las persunas estras (LEst): Art. 100
Art. 100 Contracts internaziunals 
^1 Il Cussegl federal promova partenadis da migraziun bilaterals e multilaterals cun auters stadis. El po far cunvegnas per rinforzar la collavuraziun en il sectur da la migraziun sco er per reducir la migraziun illegala e sias consequenzas negativas. 
^2 Il Cussegl federal po far cunvegnas cun stadis esters u cun organisaziuns internaziunalas davart: 
a. l' obligaziun da visum e l' execuziun da la controlla da cunfin; 
b. la readmissiun ed il transit da persunas che sa trategnan senza autorisaziun en Svizra; 
c. il transit da persunas che vegnan accumpagnadas da la polizia en il rom da cunvegnas da readmissiun e da transit inclusiv la posiziun giuridica da persunas che accumpognan las parts contrahentas; 
d. il termin per conceder la permissiun da domicil; 
e. la scolaziun professiunala e la furmaziun supplementara professiunala; 
f. la recrutaziun da lavurantas e da lavurants; 
g. ils servetschs transcunfinals; 
h. la posiziun giuridica da persunas tenor ils artitgels 98 alinea 2. 
^3 En cas da cunvegnas da readmissiun e da transit po el - en il rom da sias cumpetenzas - conceder u refusar prestaziuns ed avantatgs. En quest connex resguarda el las obligaziuns internaziunalas sco er la totalitad da las relaziuns da la Svizra cun il stadi pertutgà. 
^4 Ils departaments cumpetents pon far cunvegnas cun autoritads estras u cun organisaziuns internaziunalas davart l' execuziun tecnica da cunvegnas tenor l' alinea 2. 
^5 Fin ch' i vegn concludida ina cunvegna da readmissiun en il senn da l' alinea 2 litera b po il Departament federal da giustia e polizia concluder cunvegnas cun las autoritads estras cumpetentas, e quai en enclegientscha cun il Departament federal dals affars exteriurs. En questas cunvegnas vegnan regladas las dumondas organisatoricas che stattan en connex cun il return da persunas estras en lur pajais d' origin sco er cun l' agid per il return e cun la reintegraziun. 
Lescha federala dals 16 da december 2005 davart las persunas estras (LEst): Art. 100a
Art. 100a Engaschament da cussegliadras e da cussegliaders da documents 
^1 Per cumbatter la migraziun illegala pon vegnir engaschads cussegliadras e cussegliaders da documents. 
^2 Las cussegliadras ed ils cussegliaders da documents sustegnan en spezial las autoritads ch' èn cumpetentas per la controlla da cunfin, las interpresas d' aviatica e las represchentanzas a l' exteriur a controllar ils documents. Ellas ed els cusseglian mo e n' han naginas funcziuns suveranas. 
^3 Il Cussegl federal po far cunvegnas cun stadis esters davart l' engaschament da cussegliadras e da cussegliaders da documents. 
Lescha federala dals 16 da december 2005 davart las persunas estras (LEst): Art. 101
Art. 101 Elavuraziun da datas 
Uschenavant che l' Uffizi federal da migraziun, las autoritads chantunalas cumpetentas per las persunas estras ed - en ses champ da cumpetenza - il Tribunal administrativ federal basegnan questas datas per ademplir lur incumbensas legalas, pon els elavurar u laschar elavurar datas da persunas estras sco er da terzas persunas participadas a proceduras tenor questa lescha, inclusiv datas e profils da la persunalitad ch' èn spezialmain degns da vegnir protegids. 
Lescha federala dals 16 da december 2005 davart las persunas estras (LEst): Art. 102
Art. 102 Registraziun da datas per l' identificaziun 
^1 Per constatar e per segirar l' identitad d' ina persuna estra pon las autoritads cumpetentas ordinar da registrar datas biometricas en connex cun la controlla da las premissas per entrar en Svizra sco er en connex cun proceduras tenor il dretg da persunas estras. 
^2 Il Cussegl federal fixescha, tge datas biometricas che vegnan registradas, e regla l' access. 
Art. 102a Datas biometricas per documents da legitimaziun 
^1 L' autoritad cumpetenta po arcunar e tegnair en salv las datas biometricas ch' èn necessarias per emetter documents da legitimaziun da persunas estras. 
^2 Las datas biometricas ch' èn necessarias per emetter in document da legitimaziun vegnan eruidas da nov mintga 5 onns. Il Cussegl federal po fixar periodas pli curtas per eruir questas datas, sche quai è necessari pervia dal svilup dals tratgs da la fatscha da la persuna correspundenta. 
^3 Las autoritads chantunalas da migraziun pon duvrar las datas arcunadas e tegnidas en salv per renovar in document da legitimaziun. 
Art. 102b Controlla da l' identitad da la possessura u dal possessur d' in document da legitimaziun 
^1 Las suandantas autoritads han il dretg da leger las datas ch' èn arcunadas sin il chip per controllar l' identitad da la possessura u dal possessur d' in document da legitimaziun u per controllar l' autenticitad da quest document: 
a. il corp da guardias da cunfin; 
b. las autoritads da polizia chantunalas e communalas; 
c. las autoritads da migraziun chantunalas e communalas. 
^2 Il Cussegl federal po autorisar las interpresas d' aviatica, las gestiunarias ed ils gestiunaris da plazzas aviaticas sco er auters posts che ston verifitgar l' identitad d' ina persuna, da leger las improntas dals dets ch' èn registradas sin il chip da datas. 
Lescha federala dals 16 da december 2005 davart las persunas estras (LEst): Art. 103
Art. 103 Surveglianza da l' arrivada a la plazza aviatica 
^1 L' arrivada da passagieras e da passagiers a la plazza aviatica po vegnir survegliada cun meds tecnics d' identificaziun. Las autoritads ch' èn cumpetentas per la controlla da cunfin ( art. 7 e 9) utiliseschan las datas che vegnan registradas en quest connex: 
a. per constatar l' interpresa d' aviaziun ed il lieu da partenza tar persunas estras che n' adempleschan betg las premissas per entrar en Svizra; 
b. per far ina cumparegliaziun cun las datas ch' èn registradas en ils sistems d' investigaziun, e quai tar tut las persunas che entran en Svizra. 
^2 Las autoritads cumpetentas communitgeschan al SIC, sch' ellas constateschan tras questa surveglianza ina periclitaziun concreta da la segirezza interna u externa. Cun la communicaziun pon ellas trametter vinavant las datas correspundentas. 
^3 Las datas registradas ston vegnir stgassadas entaifer 30 dis. Sche las datas vegnan utilisadas per ina procedura penala pendenta, per ina procedura d' asil pendenta u per ina procedura pendenta tenor il dretg da persunas estras, po il Cussegl federal prevair che tschertas datas vegnian conservadas pli ditg. 
^4 Als chantuns, en ils quals sa chattan plazzas aviaticas internaziunalas, po la Confederaziun pajar contribuziuns als custs da la surveglianza tenor l' alinea 1. 
^5 Il Cussegl federal regla las specificaziuns, a las qualas in sistem per identifitgar la fatscha sto satisfar, sco er ils detagls da la procedura da surveglianza e la communicaziun d' infurmaziuns al SIC. 
Art. 103a Controlla da cunfin automatisada a la plazza aviatica 
^1 Las autoritads ch' èn cumpetentas per la controlla da cunfin a las plazzas aviaticas pon applitgar ina procedura da controlla da cunfin automatisada. Quella gida a simplifitgar la controlla da las persunas pertutgadas tar lur entrada en il territori da Schengen e tar lur partenza dal territori da Schengen. 
^2 A la procedura da controlla da cunfin automatisada pon sa participar mo persunas che: 
a. han la naziunalitad svizra; u 
b. pon sa referir a la Cunvegna dals 21 da zercladur 1999 tranter la Confederaziun svizra d' ina vart e la Communitad europeica e ses stadis commembers da l' autra vart davart la libra circulaziun da persunas ubain a la Convenziun dals 4 da schaner 1960 per la fundaziun da l' Associaziun europeica da commerzi liber. 
^3 La participaziun pretenda in passaport biometric u ina carta da participaziun, sin la quala èn arcunadas las datas biometricas. Per emetter ina carta da participaziun, pon las autoritads ch' èn cumpetentas per la controlla da cunfin registrar datas biometricas. 
^4 En cas d' in passagi dal cunfin pon las datas ch' èn cuntegnidas en il passaport biometric u sin la charta da participaziun vegnir cumparegliadas cun il sistem informatisà da retschertga da la polizia ( RIPOL) e cun il sistem d' infurmaziun da Schengen ( SIS). 
^5 Las autoritads ch' èn cumpetentas per la controlla da cunfin mainan in sistem d' infurmaziun. Quel serva ad elavurar las datas persunalas da quellas persunas che basegnan ina carta da participaziun per la procedura da controlla da cunfin automatisada. Il sistem d' infurmaziun na cuntegna naginas datas biometricas. Las persunas pertutgadas ston vegnir infurmadas ordavant davart l' intent da l' elavuraziun da las datas e davart las categorias da las retschavidras e dals retschaviders da las datas. 
^6 Il Cussegl federal regla la procedura da registraziun, las premissas per la participaziun a la procedura da controlla da cunfin automatisada, l' organisaziun e la gestiun dal sistem d' infurmaziun sco er il catalog da las datas da persunas che duain vegnir elavuradas en il sistem d' infurmaziun. 
Lescha federala dals 16 da december 2005 davart las persunas estras (LEst): Art. 104
Art. 104 Obligaziun d' annunzia da las interpresas d' aviatica 
^1 Per meglierar la realisaziun da las controllas da cunfin e per cumbatter en moda pli effectiva entradas e transits illegals, fixescha l' uffizi federal - suenter avair tadlà las interpresas d' aviatica - tar tge sgols che questas ultimas èn obligadas d' annunziar las datas da persunas da las passagieras e dals passagiers transportads directamain suenter avair terminà il check-in. L' uffizi federal designescha tar tge post che questa annunzia sto vegnir fatga. 
^2 Las suandantas categorias da datas ston vegnir annunziadas: 
a. persunalias ( num, prenums, schlattaina, data da naschientscha, naziunalitad); 
b. numer, stadi emittent e gener dal document da viadi che las passagieras u ils passagiers portan cun sai; 
c. plazza aviatica da destinaziun en Svizra; 
d. code da transport; 
e. uras da partenza e d' arriv; 
f. lieu da partenza; 
g. dumber da las persunas che vegnan transportadas cun il sgol respectiv. 
^3 Las interpresas d' aviatica infurmeschan las persunas pertutgadas davart il transferiment da datas. 
^4 L' uffizi federal po concluder cun las interpresas d' aviatica cunvegnas davart ils detagls tecnics da la procedura d' annunzia. L' annunzia da las datas tenor l' alinea 2 sto avair lieu per regla sin via electronica. Excepziunalmain pon las annunzias er vegnir fatgas en quantitads sin purtaders da datas electronicas u sin formulars d' annunzia da palpiri. 
^5 Las interpresas d' aviatica stizzan las datas tenor l' alinea 2 entaifer 24 uras suenter l' arriv a la destinaziun dal sgol. 
^6 Il post designà da l' uffizi federal transmetta las datas tenor l' alinea 2 a las autoritads ch' èn cumpetentas per la controlla da cunfin a las plazzas aviaticas. Questa autoritad stizza las datas entaifer 24 uras suenter ch' ella las ha obtegnidas, sche talas na vegnan betg duvradas directamain per realisar ina procedura dal dretg penal, dal dretg d' asil u dal dretg da persunas estras u - en furma anonima - per intents statistics. 
Lescha federala dals 16 da december 2005 davart las persunas estras (LEst): Art. 105
Art. 105 Communicaziun da datas da persunas a l' exteriur 
^1 Per ademplir lur incumbensas, cunzunt per cumbatter acts chastiabels tenor questa lescha, pon l' uffizi federal e las autoritads chantunalas cumpetentas communitgar datas da persunas estras a las autoritads estras che han incumbensas correspundentas, sche questas autoritads garanteschan ina protecziun da datas ch' è equivalenta a la protecziun da datas svizra. 
^2 Las suandantas datas da persunas pon vegnir communitgadas: 
a. las persunalias da la persuna estra ( num, prenum, pseudonims, data da naschientscha, lieu da naschientscha, schlattaina, naziunalitad, ultima adressa en il stadi d' origin u da derivanza) e - sche quai è necessari - da las confamigliaras e dals confamigliars; 
b. indicaziuns davart il passaport u davart auters documents d' identitad; 
c. datas biometricas; 
d. ulteriuras datas ch' èn necessarias per identifitgar ina persuna; 
e. indicaziuns davart il stadi da sanadad, sche quai è en l' interess da la persuna pertutgada e sche quella è vegnida infurmada; 
f. las datas ch' èn necessarias per garantir l' entrada en il stadi da destinaziun sco er la segirezza da las persunas accumpagnantas; 
g. indicaziuns davart ils lieus da dimora e davart ils itineraris; 
h. indicaziuns davart la regulaziun da la dimora e davart visums concedids. 
Lescha federala dals 16 da december 2005 davart las persunas estras (LEst): Art. 106
Art. 106 Communicaziun da datas da persunas al stadi d' origin u da derivanza 
Per exequir spedidas u expulsiuns en il stadi d' origin u da derivanza po l' autoritad ch' è cumpetenta per organisar la partenza da la Svizra communitgar las suandantas datas ad autoritads estras, dentant mo, sche la persuna estra u sias confamigliaras e ses confamigliars na vegnan betg periclitads tras quai: 
a. las persunalias da la persuna estra ( num, prenum, pseudonims, data da naschientscha, lieu da naschientscha, schlattaina, naziunalitad, num e prenum dals geniturs, ultima adressa en il stadi d' origin u da derivanza) e - sche quai è necessari - da las confamigliaras e dals confamigliars; 
b. indicaziuns davart il passaport u davart auters documents d' identitad; 
c. datas biometricas; 
d. ulteriuras datas ch' èn necessarias per identifitgar ina persuna; 
e. indicaziuns davart il stadi da sanadad, sche quai è en l' interess da la persuna pertutgada e sche quella è vegnida infurmada; 
f. las datas ch' èn necessarias per garantir l' entrada en il stadi da destinaziun sco er la segirezza da las persunas accumpagnantas. 
Lescha federala dals 16 da december 2005 davart las persunas estras (LEst): Art. 107
Art. 107 Communicaziun da datas da persunas en cas da cunvegnas da readmissiun e da transit 
^1 Per realisar las cunvegnas da readmissiun e da transit ch' èn menziunadas en l' artitgel 100 pon l' uffizi federal e las autoritads chantunalas cumpetentas communitgar las datas da persunas necessarias er a stadis che n' han betg ina protecziun da datas ch' è equivalenta a la protecziun da datas svizra. 
^2 Per readmetter sias atgnas burgaisas e ses agens burgais pon vegnir communitgadas las suandantas datas ad in auter stadi contrahent: 
a. las persunalias da la persuna estra ( num, prenum, pseudonims, data da naschientscha, lieu da naschientscha, schlattaina, naziunalitad, ultima adressa en il stadi d' origin u da derivanza) e - sche quai è necessari - da las confamigliaras e dals confamigliars; 
b. indicaziuns davart il passaport u davart auters documents d' identitad; 
c. datas biometricas; 
d. ulteriuras datas ch' èn necessarias per identifitgar ina persuna; 
e. indicaziuns davart il stadi da sanadad, sche quai è en l' interess da la persuna pertutgada; 
f. las datas ch' èn necessarias per garantir l' entrada en il stadi da destinaziun sco er la segirezza da las persunas accumpagnantas; 
g. indicaziuns davart proceduras penalas, sche quai è necessari en il cas concret per reglar la readmissiun e per mantegnair la segirezza publica e l' urden public en il stadi d' origin e sche la persuna pertutgada na vegn betg periclitada tras quai; l' artitgel 2 da la Lescha federala dals 20 da mars 1981 davart l' assistenza giudiziala vala confurm al senn. 
^3 En vista al transit da persunas d' ulteriurs stadis pon vegnir communitgadas las suandantas datas a l' auter stadi contrahent: 
a. las datas tenor l' alinea 2; 
b. indicaziuns davart ils lieus da dimora e davart ils itineraris; 
c. indicaziuns davart la regulaziun da la dimora e davart visums concedids. 
^4 La cunvegna da readmissiun u da transit sto menziunar l' intent da l' utilisaziun da las datas, eventualas mesiras da segirezza sco er las autoritads cumpetentas. 
Lescha federala dals 16 da december 2005 davart las persunas estras (LEst): Art. 108
Art. 108 e 109 
Lescha federala dals 16 da december 2005 davart las persunas estras (LEst): Art. 109a
Art. 109a Tschertga da datas en il sistem d' infurmaziun central per ils visums 
^1 Il sistem d' infurmaziun central per ils visums ( C-VIS) cuntegna las datas davart ils visums da tut ils stadis, en ils quals è en vigur l' Ordinaziun ( CE) nr. 767 / 2008. 
^2 Las autoritads suandantas han il dretg da far retschertgas online en las datas dal C-VIS: 
a. l' Uffizi federal da migraziun, las represchentanzas svizras a l' exteriur e las missiuns, las autoritads chantunalas da migraziun cumpetentas per ils visums, il Secretariat da stadi e la Direcziun politica dal DFAE tant sco il Corp da guardias da cunfin ed ils posts al cunfin da las autoritads polizialas chantunalas: en il rom da proceduras da visums; 
b. l' Uffizi federal da migraziun: per identifitgar il stadi che sto examinar ina dumonda d' asil tenor l' Ordinaziun ( CE) nr. 343 / 2003 ed en il rom d' ina examinaziun d' ina dumonda d' asil, sche la Svizra è cumpetenta per l' elavuraziun; 
c. il Corp da guardias da cunfin e las autoritads polizialas chantunalas responsablas per la controlla dal cunfin exteriur dal spazi Schengen: per realisar controllas als posts da passadi als cunfins exteriurs e sin il territori svizzer; 
d. il Corp da guardias da cunfin e las autoritads polizialas chantunalas responsablas per la controlla da persunas: per identifitgar persunas che n' han betg u betg pli las premissas per entrar en il territori svizzer u per ina dimora en Svizra. 
^3 Las autoritads suandantas han il dretg, tenor la decisiun 2008 / 633 / JI per impedir, scuvrir ed investigar delicts terroristics ed auters grevs delicts, da pretender tschertas datas or dal C-VIS tenor l' alinea 4 tar l' autoritad centrala: 
a. il fedpol; 
b. il Servetsch d' infurmaziun da la Confederaziun; 
c. la Procura publica federala; 
d. las autoritads penalas e polizialas chantunalas e las autoritads polizialas da las citads Turitg, Winterthur, Losanna, Chiasso e Lugano. 
Lescha federala dals 16 da december 2005 davart las persunas estras (LEst): Art. 109b
Art. 109b 
Lescha federala dals 16 da december 2005 davart las persunas estras (LEst): Art. 109c
Art. 109c Disposiziuns executivas concernent il C-VIS 
^1 Il Cussegl federal reglescha: 
a. per tge unitads da las autoritads tenor ils alineas 2 e 3 da l' artitgel 109a che valan cumpetenzas numnadas en quels alineas; 
b. la procedura per survegnir datas or dal C-VIS per las autoritads tenor l' alinea 3 da l' artitgel 109a; 
c. las dimensiuns da l' access online al C-VIS; 
d. la procedura per il barat d' infurmaziuns tenor l' artitgel 109d; 
e. il catalog per ils delicts tenor l' alinea 3 da l' artitgel 109a. 
Lescha federala dals 16 da december 2005 davart las persunas estras (LEst): Art. 109d
Art. 109d Barat d' infurmaziuns cun stadis commembers da l' UE per ils quals l' Ordinaziun ( CE) nr. 767 / 2008 n' è betg anc en vigur 
Ils stadis commembers da l' Uniun europeica, per ils quals l' Ordinaziun ( CE) nr. 767 / 2008 n' è betg anc en vigur, pon pretender infurmaziuns da las autoritads tenor l' alinea 3 da l' artitgel 109a. 
Lescha federala dals 16 da december 2005 davart las persunas estras (LEst): Art. 110
Art. 110 Sistem da dossiers persunals e da documentaziun 
En collavuraziun cun il Tribunal administrativ federal e cun las autoritads chantunalas cumpetentas maina l' uffizi federal in sistem da dossiers persunals e da documentaziun automatisà. 
Lescha federala dals 16 da december 2005 davart las persunas estras (LEst): Art. 111
Art. 111 Sistems d' infurmaziun per documents da viadi 
^2 Il ISR cuntegna las suandantas datas: 
a. il num, il prenum, la schlattaina, la data da naschientscha, il lieu da naschientscha, la naziunalitad, l' adressa, la grondezza, ina fotografia da la fatscha, las improntas dals dets, il num ed il prenum dals geniturs, il num dals geniturs avant che maridar, la suttascripziun, il numer dal dossier ed il numer persunal; 
b. indicaziuns davart la dumonda, sco l' entrada da la dumonda e la decisiun davart la dumonda; 
c. indicaziuns davart il document da viadi, sco la data d' emissiun e la valaivladad; 
d. las suttascripziuns ed ils nums da las represchentantas legalas e dals represchentants legals tar documents da viadi per persunas minorennas u avugadadas; 
e. il num d' allianza, il num da l' urden ubain il num d' artista u d' artist sco er indicaziuns davart caracteristicas spezialas, sco impediments, protesas u implantats, sche la persuna che fa la dumonda pretenda ch' il document da viadi duaja cuntegnair questas indicaziuns; 
f. indicaziuns davart ils documents da viadi pers. 
^3 Per controllar, sche la persuna che fa la dumonda vegn tschertgada pervia d' in crim u d' in delict, vegn fatga automaticamain ina dumonda en il sistem informatisà da retschertga da la polizia RIPOL. 
^5 Tras ina procedura d' invista po il UFM porscher a las suandantas autoritads u als suandants posts in access a las datas ch' èn vegnidas registradas sin basa da l' alinea 2, sche quellas u quels basegnan questas datas per ademplir lur incumbensas: 
a. al post che ha l' incumbensa d' emetter ils documents da viadi; 
b. als posts da cunfin da las autoritads chantunalas da polizia ed al corp da guardias da cunfin per far la controlla da persunas; 
c. als posts da polizia che vegnan designads dals chantuns per sclerir l' identitad e per retschaiver annunzias da documents da viadi pers; 
d. a las autoritads u als posts che vegnan designads dals chantuns per prender encunter dumondas d' emetter documents da viadi; 
e. a las autoritads u als posts che vegnan designads dals chantuns per registrar il maletg da la fatscha e las improntas dals dets. 
^6 Il Cussegl federal relascha las disposiziuns executivas. 
Lescha federala dals 16 da december 2005 davart las persunas estras (LEst): Art. 111a
Art. 111a Communicaziun da datas als stadis ch' èn participads a las cunvegnas d' associaziun a la reglamentaziun da Schengen 
La communicaziun da datas da persunas a las autoritads cumpetentas da stadis ch' èn liads tras ina da las cunvegnas d' associaziun a la reglamentaziun da Schengen ha il medem status giuridic sco la communicaziun da datas da persunas tranter organs federals. 
Lescha federala dals 16 da december 2005 davart las persunas estras (LEst): Art. 111b
Art. 111b Elavuraziun da datas 
^1 L' uffizi federal è l' autoritad centrala per consultaziuns en connex cun dumondas da visum tenor las cunvegnas d' associaziun a la reglamentaziun da Schengen. 
^2 En questa funcziun po el communitgar e consultar cun agid da proceduras automatisadas spezialmain datas da las suandantas categorias: 
a. la represchentanza diplomatica u consulara, tar la quala la dumonda da visum è vegnida inoltrada; 
b. l' identitad da la persuna pertutgada ( num, prenum, data da naschientscha, lieu da naschientscha, naziunalitad, domicil, professiun, patruna u patrun) sco er - sche quai è necessari - l' identitad da sias confamigliaras e da ses confamigliars; 
c. indicaziuns davart ils documents d' identitad; 
d. indicaziuns davart ils lieus da dimora e davart ils itineraris. 
^3 Cun lur partenarias dals stadis ch' èn liads tras ina da las cunvegnas d' associaziun a la reglamentaziun da Schengen pon las represchentanzas svizras a l' exteriur barattar las datas ch' èn necessarias per la collavuraziun consulara al lieu, cunzunt infurmaziuns davart l' utilisaziun da documents falsifitgads u sfalsifitgads e davart organisaziuns da cuntrabanda da persunas sco er datas da las categorias menziunadas en l' alinea 2. 
^4 Il Cussegl federal po adattar las categorias da datas da persunas ch' èn menziunadas en l' alinea 2 als svilups ils pli novs dal possess actual da Schengen. Per quest intent consultescha el l' incumbensada federala u l' incumbensà federal per la protecziun da datas. 
Lescha federala dals 16 da december 2005 davart las persunas estras (LEst): Art. 111c
Art. 111c Barat da datas 
^1 En il rom da l' obligaziun d' avair quità tenor l' artitgel 92 e da l' obligaziun d' assistenza tenor l' artitgel 93 pon las autoritads ch' èn incumbensadas cun la controlla da cunfin e las interpresas da transport barattar las datas da persunas necessarias. 
^2 Per quest intent pon ellas communitgar e consultar spezialmain las datas da persunas tenor l' artitgel 111b alinea 2 litera b-d. 
^3 Ils artitgels 111a, 111d e 111f valan confurm al senn. 
Lescha federala dals 16 da december 2005 davart las persunas estras (LEst): Art. 111d
Art. 111d Communicaziun da datas ad ulteriurs stadis 
^1 Ad ulteriurs stadis dastgan vegnir communitgadas datas da persunas mo, sche quests stadis garanteschan in nivel da protecziun da datas adequat. 
^2 Sch' in ulteriur stadi na garantescha betg in nivel da protecziun da datas adequat, al pon vegnir communitgadas datas da persunas en il cas singul, sche: 
a. la persuna pertutgada ha dà ses consentiment senza il minim dubi; sch' i sa tracta da datas da persunas u da profils da la persunalitad ch' èn spezialmain degns da vegnir protegids, sto il consentiment esser explicit; 
b. la communicaziun è necessaria per proteger la vita u l' integritad corporala da la persuna pertutgada; u 
c. la communicaziun è necessaria per proteger interess publics predominants u per constatar, per exequir u per far valair dretgs davant dretgira. 
^3 Ultra dals cas numnads en l' alinea 2 pon datas da persunas er vegnir communitgadas, sche garanzias suffizientas permettan en il cas singul che la persuna pertutgada saja protegida adequatamain. 
^4 Il Cussegl federal fixescha la dimensiun da las garanzias che ston vegnir prestadas e las modalitads per prestar questas garanzias. 
Art. 111e 
Art. 111f Dretg da survegnir infurmaziuns 
Il dretg da survegnir infurmaziuns sa drizza tenor las disposiziuns davart la protecziun da datas da la Confederaziun u dals chantuns. La possessura u il possessur da la collecziun da datas dat er las infurmaziuns disponiblas davart la derivanza da las datas. 
Art. 111g e 111h 
Lescha federala dals 16 da december 2005 davart las persunas estras (LEst): Art. 111i
Art. 111i 
^1 Ils posts da cunfin e las autoritads chantunalas e communalas da polizia prendan immediatamain las improntas da tut ils dets da persunas estras ch' èn pli veglias che 14 onns, sch' ellas entran illegalmain en Svizra or d' in stadi che n' è betg lià tras ina da las cunvegnas d' associaziun a la reglamentaziun da Dublin e sch' ellas na vegnan betg refusadas. 
^2 Ultra da las improntas dals dets vegnan registradas las suandantas datas: 
a. il lieu e la data da l' arrestaziun en Svizra; 
b. la schlattaina da la persuna arrestada; 
c. la data cur che las improntas dals dets èn vegnidas fatgas; 
d. il numer distinctiv svizzer da las improntas dals dets; 
e. la data cur che las datas èn vegnidas tramessas a l' unitad centrala. 
^3 Ils posts da cunfin e las autoritads da polizia e da persunas estras dals chantuns e da las vischnancas pon prender las improntas da tut ils dets da persunas estras ch' èn pli veglias che 14 onns e che sa trategnan illegalmain en Svizra per controllar, sch' ellas han gia inoltrà ina dumonda d' asil en in auter stadi ch' è lià tras ina da las cunvegnas d' associaziun a la reglamentaziun da Dublin. 
^4 Las datas ch' èn vegnidas registradas tenor ils alineas 2 e 3 vegnan tramessas a l' uffizi federal per las trametter vinavant a l' unitad centrala. 
^5 Las datas ch' èn vegnidas tramessas tenor l' alinea 2 vegnan arcunadas da l' unitad centrala en la banca da datas Eurodac e destruidas automaticamain 2 onns suenter che las improntas dals dets èn vegnidas prendidas. L' uffizi federal dumonda immediatamain l' unitad centrala da destruir pli baud questas datas, uschespert ch' el survegn enconuschientscha che la persuna estra: 
a. ha survegnì ina permissiun da dimora en Svizra; 
b. ha bandunà il territori suveran dals stadis ch' èn liads tras ina da las cunvegnas d' associaziun a la reglamentaziun da Dublin; 
c. ha survegnì la naziunalitad d' in stadi ch' è lià tras ina da las cunvegnas d' associaziun a la reglamentaziun da Dublin. 
^6 Per las proceduras tenor ils alineas 1-5 èn applitgabels ils artitgels 102b-102g LAsil. 
Lescha federala dals 16 da december 2005 davart las persunas estras (LEst): Art. 112
Art. 112 … 
^1 La procedura da las autoritads federalas sa drizza tenor las disposiziuns generalas da l' organisaziun giudiziala. 
^2 Las disposiziuns davart la sistida dals termins na vegnan betg applitgadas en las proceduras tenor l' artitgel 65 e tenor l' artitgel 76 alinea 1 litera b cifra 5. 
Lescha federala dals 16 da december 2005 davart las persunas estras (LEst): Art. 113
Art. 113 e 114 
Lescha federala dals 16 da december 2005 davart las persunas estras (LEst): Art. 115
Art. 115 Entrada, partenza u dimora illegala, activitad da gudogn senza permissiun 
^1 Cun in chasti che privescha da la libertad fin 1 onn u cun in chasti pecuniar vegn chastià, tgi che: 
a. violescha prescripziuns da l' artitgel 5 davart l' entrada en Svizra; 
b. sa trategna illegalmain en Svizra, cunzunt suenter la scadenza da la dimora che na basegna betg ina permissiun u da la dimora permessa; 
c. pratitgescha in' activitad da gudogn betg permessa; 
d. entra en Svizra u parta da la Svizra senza passar tras in post da cunfin prescrit ( art. 7). 
^2 La persuna estra vegn chastiada cun il medem chasti, sch' ella entra u fa preparaziuns per entrar en il territori naziunal d' in auter stadi suenter la partenza da la Svizra u da la zona da transit d' ina plazza aviatica svizra, e quai violond las disposiziuns d' entrada che valan en l' auter stadi. 
^3 Il chasti è ina multa, sche l' autura u l' autur dal delict ha agì per negligientscha. 
^4 Da la persecuziun penala, da la consegna a la dretgira u dal chasti po vegnir renunzià en cas da persunas estras ch' èn entradas illegalmain en Svizra u ch' èn partidas illegalmain da la Svizra, sch' ellas vegnan expulsadas immediatamain. 
Lescha federala dals 16 da december 2005 davart las persunas estras (LEst): Art. 116
Art. 116 Promoziun da l' entrada, da la partenza u da la dimora illegala 
^1 Cun in chasti che privescha da la libertad fin 1 onn u cun in chasti pecuniar vegn chastià, tgi che: 
a. facilitescha - en Svizra u a l' exteriur - ad ina persuna estra l' entrada, la partenza u la dimora illegala en Svizra u sa participescha a talas preparaziuns; a. facilitescha - or da la Svizra - ad ina persuna estra l' entrada, il passagi u la partenza ubain la dimora illegala en in stadi da Schengen u sa participescha a talas preparaziuns. 
b. procura per persunas estras in' activitad da gudogn en Svizra, e quai senza avair la permissiun necessaria; 
c. facilitescha ad ina persuna estra l' entrada en il territori naziunal d' in auter stadi u sa participescha a talas preparaziuns suenter che la persuna estra è partida da la Svizra u da la zona da transit d' ina plazza aviatica svizra, e quai violond las disposiziuns d' entrada che valan en l' auter stadi. 
^2 En cas levs po vegnir pronunziada er mo ina multa. 
^3 Il chastì è in chasti che privescha da la libertad fin 5 onns u in chasti pecuniar e cun il chasti che privescha da la libertad sto vegnir collià in chasti pecuniar, sche l' autura u l' autur dal delict: 
a. agescha cun l' intenziun d' enritgir illegalmain sasezza u sasez u in' autra persuna; u 
b. agescha per in' associaziun u per ina gruppa ch' è s' unida cun l' intent da commetter cuntinuadamain quests acts. 
Lescha federala dals 16 da december 2005 davart las persunas estras (LEst): Art. 117
Art. 117 Occupaziun da persunas estras senza permissiun 
^1 Tgi che occupescha sco patruna u sco patrun intenziunadamain persunas estras che n' han betg il dretg da pratitgar in' activitad da gudogn en Svizra u tgi che fa diever d' in servetsch transcunfinal en Svizra, per il qual la furnitura u il furnitur dal servetsch n' ha betg ina permissiun, vegn chastià cun in chasti che privescha da la libertad fin 1 onn u cun in chasti pecuniar. En cas grevs è il chastì in chasti che privescha da la libertad fin 3 onns u in chasti pecuniar. Cun il chasti che privescha da la libertad sto vegnir collià in chasti pecuniar. 
^2 Tgi ch' è vegnì sentenzià cun vigur legala e commetta entaifer 5 onns danovamain acts chastiabels tenor l' alinea 1, vegn chastià cun in chasti che privescha da la libertad fin 3 onns u cun in chasti pecuniar. Cun il chasti che privescha da la libertad sto vegnir collià in chasti pecuniar. 
Lescha federala dals 16 da december 2005 davart las persunas estras (LEst): Art. 118
Art. 118 Engion da las autoritads 
^1 Tgi che engiona las autoritads ch' èn incumbensadas d' exequir questa lescha cun far faussas indicaziun u cun taschentar fatgs relevants e chaschuna tras quai ch' ina permissiun vegn concedida ad ella u ad el u ad autras persunas ubain cuntanscha ch' ina permissiun na vegn betg retratga, vegn chastià cun in chasti che privescha da la libertad fin 3 onns u cun in chasti pecuniar. 
^2 Tgi che marida ina persuna estra u intermediescha, promova u pussibilitescha ch' ina tala lètg vegn serrada, e quai cun l' intenziun da guntgir las prescripziuns davart l' admissiun e la dimora da persunas estras, vegn chastià cun in chasti che privescha da la libertad fin 3 onns u cun in chasti pecuniar. 
^3 Il chastì è in chasti che privescha da la libertad fin 5 onns u in chasti pecuniar e cun il chasti che privescha da la libertad sto vegnir collià in chasti pecuniar, sche l' autura u l' autur dal delict: 
a. agescha cun l' intenziun d' enritgir illegalmain sasezza u sasez u in' autra persuna; u 
b. agescha per in' associaziun u per ina gruppa ch' è s' unida cun l' intent da commetter cuntinuadamain quests acts. 
Lescha federala dals 16 da december 2005 davart las persunas estras (LEst): Art. 119
Art. 119 Inobservanza da l' assegnaziun d' in lieu da dimora u dal scumond d' entrar en in tschert territori 
^1 Tgi che n' observa betg l' assegnaziun d' in lieu da dimora u il scumond d' entrar en in tschert territori ( art. 74), vegn chastià cun in chasti che privescha da la libertad fin 3 onns u cun in chasti pecuniar. 
^2 Da la persecuziun penala, da la consegna a la dretgira u dal chasti po vegnir renunzià, sche la persuna pertutgada: 
a. po vegnir expulsada immediatamain; 
b. sa chatta en arrest preparatoric u en arrest d' expulsiun. 
Lescha federala dals 16 da december 2005 davart las persunas estras (LEst): Art. 120
Art. 120 Ulteriuras cuntravenziuns 
^1 Cun ina multa vegn chastià, tgi che - intenziunadamain u per negligientscha: 
a. violescha las obligaziuns d' annunziar l' arrivada u la partenza ( art. 10-16); 
b. mida la plazza u mida d' ina activitad da gudogn dependenta ad in' activitad da gudogn independenta, e quai senza la permissiun necessaria ( art. 38); 
c. transferescha ses lieu da domicil en in auter chantun senza la permissiun necessaria ( art. 37); 
d. n' observa betg cundiziuns ch' èn colliadas cun la permissiun ( art. 32, 33 e 35); 
e. n' ademplescha betg l' obligaziun da cooperar tar la procuraziun dals documents da legitimaziun ( art. 90 lit. c). 
^2 En cas da cuntravenziuns cunter las disposiziuns executivas tar questa lescha po il Cussegl federal prevair multas fin 5 000 francs. 
Lescha federala dals 16 da december 2005 davart las persunas estras (LEst): Art. 120a
Art. 120a Violaziun da l' obligaziun d' avair quità tras las interpresas da transport 
^1 Interpresas d' aviatica, da transport sin via e da navigaziun ( interpresas da transport) che violeschan lur obligaziun d' avair quità tenor l' artitgel 92 alinea 1 vegnan chastiadas cun ina multa da fin in milliun francs. 
^2 I vegn desistì da dar ina multa, sche: 
a. la persuna transportada ha survegnì la permissiun d' entrar en Svizra u da cuntinuar il viadi; 
b. i n' ha betg pudì vegnir pretendì da l' interpresa da transport da scuvrir ina falsificaziun u ina sfalsificaziun dals documents da viadi; 
c. l' interpresa da transport è vegnida sfurzada da transportar ina persuna; 
d. l' entrada en Svizra è vegnida permessa a la persuna transportada tenor l' artitgel 22 LAsil; 
e. il Cussegl federal ha previs ulteriuras excepziuns, cunzunt en cas da guerra u en cas da catastrofas da la natira. 
^3 En cas levs poi vegnir desistì d' ina multa. 
^4 Sch' igl exista ina cunvegna davart la collavuraziun tenor l' artitgel 92 alinea 3, vegn quai resguardà cun fixar la multa. 
Lescha federala dals 16 da december 2005 davart las persunas estras (LEst): Art. 120b
Art. 120b Violaziun da l' obligaziun d' annunzia tras las interpresas d' aviatica 
^1 Interpresas d' aviatica che violeschan per atgna culpa lur obligaziun d' annunzia tenor l' artitgel 104 alinea 1 vegnan chastiadas cun ina multa da fin in milliun francs. 
^2 L' obligaziun d' annunzia vegn violada, sche las datas da las passagieras e dals passagiers tenor l' artitgel 104 alinea 2 na vegnan betg transmessas a temp u vegnan transmessas en moda incumpletta u fallida. 
^3 L' interpresa d' aviatica agescha per atgna culpa, sch' ella n' ha betg prendì tut las mesiras organisatoricas ch' èn necessarias u che pon vegnir pretendidas, per impedir ina violaziun da l' obligaziun d' annunzia. 
^4 Sch' igl exista ina cunvegna davart la collavuraziun tenor l' artitgel 92 alinea 3, vegn quai resguardà cun fixar la multa. 
Lescha federala dals 16 da december 2005 davart las persunas estras (LEst): Art. 120c
Art. 120c Disposiziuns communablas per chastiar las interpresas da transport 
^1 La violaziun da l' obligaziun d' avair quità ( art. 120a) u da l' obligaziun d' annunzia ( art. 120b) vegn chastiada er, sch' ella è vegnida commessa a l' exteriur. L' artitgel 6 alineas 3 e 4 dal Cudesch penal è applitgabel confurm al senn. 
^2 La represchentanza da l' interpresa da transport sa drizza tenor l' artitgel 102a dal Cudesch penal. 
^3 La persecuziun penala surannescha en 7 onns ed il chasti en 5 onns. 
Lescha federala dals 16 da december 2005 davart las persunas estras (LEst): Art. 120d
Art. 120d Modificaziun inopportuna da datas da persunas en il C-VIS 
Tgi che modifitgescha datas da persunas en il C-VIS per auters intents che quels definids en l' artitgel 109a, vegn chastià cun ina multa. 
Lescha federala dals 16 da december 2005 davart las persunas estras (LEst): Art. 120e
Art. 120e Persecuziun penala 
^1 La persecuziun ed il giudicament da las cuntravenziuns tenor ils artitgels 115 fin 120d èn chaussa dals chantuns. Sch' ina cuntravenziun è vegnida commessa en plirs chantuns, è quel chantun cumpetent per la persecuziun che la cumenza sco emprim. 
^2 Cumpetent per la persecuziun e per il giudicament da las cuntravenziuns tenor ils artitgels 120a e 120b è en emprima instanza l' uffizi federal. La Lescha federala dals 22 da mars 1974 davart il dretg penal administrativ è applitgabla, uschenavant che la lescha qua avant maun na cuntegna betg disposiziuns divergentas. 
Lescha federala dals 16 da december 2005 davart las persunas estras (LEst): Art. 121
Art. 121 Confiscar e metter en segirezza documents da viadi 
Documents da viadi falsifitgads e sfalsifitgads sco er documents da viadi autentics che vegnan utilisads en moda abusiva pon - sin ordinaziun da l' uffizi federal - vegnir confiscads da las represchentanzas svizras a l' exteriur, dals posts da cunfin sco er da las autoritads chantunalas cumpetentas u vegnir mess en segirezza per als surdar a la persuna autorisada. 
Lescha federala dals 16 da december 2005 davart las persunas estras (LEst): Art. 122
Art. 122 Sancziuns administrativas e surpigliada dals custs 
^3 Ils termins tenor l' artitgel 47 alinea 1 cumenzan cur che questa lescha entra en vigur, sche l' entrada en Svizra ha gì lieu u sche la famiglia è vegnida fundada avant questa data. ^4 Per cuntravenziuns ch' èn vegnidas commessas avant che questa lescha è entrada en vigur vegnan applitgadas sias disposiziuns penalas, sche quellas èn pli favuraivlas per l' autura u per l' autur dal delict. 
Art. 126a Disposiziuns transitoricas tar la midada dals 16 da december 2005 da la LAsil2 
^2 Il Cussegl federal regla la procedura da rendaquint sco er la dimensiun e la durada da la taxa speziala e da la sequestraziun da las valurs da facultad per persunas ch' èn admessas provisoricamain e che han gì in' activitad da gudogn avant l' entrada en vigur da la midada dals 16 da december 2005 da la LAsil e per las qualas i n' è betg resultà in motiv per in quint final tenor l' alinea 1 il mument da la midada dals 16 da december 2005 da la LAsil. 
^3 Per proceduras tenor ils artitgels 85-87 LAsil en la versiun dals 26 da zercladur 1998 ch' èn pendentas il mument che la midada dals 16 da december 2005 da la LAsil entra en vigur vegn applitgà - cun resalva dals alineas 1 e 2 da questas disposiziuns transitoricas - il nov dretg. 
^4 Per persunas ch' èn admessas provisoricamain il mument da l' entrada en vigur da la midada dals 16 da december 2005 da la LAsil sco er da questa lescha vala, cun resalva dals alineas 5-7, il nov dretg. Sch' ina admissiun provisorica è vegnida ordinada sin basa da l' artitgel 44 alinea 3 LAsil, resta quella en vigur. 
^6 Per proceduras tenor l' artitgel 20 alinea 1 litera b da la Lescha federala davart la dimora ed il domicil dals esters ( LDDE) en la versiun dals 19 da december 2003, ch' èn pendentas il mument che la midada dals 16 da december 2005 da la LAsil entra en vigur, vala il dretg vertent. 
^7 Sche l' admissiun provisorica è vegnida abolida cun vigur legala avant che la midada dals 16 da december 2005 da la LAsil è entrada en vigur, paja la Confederaziun als chantuns ina pauschala unica da 15 000 francs, sche questas persunas n' han anc betg bandunà la Svizra. 
Art. 126b Disposiziuns transitoricas tar la midada dals 11 da december 2009 
Fin ch' il sistem da visums naziunal entra en vigur han ils artitgels 109c e 120d il suandant text: 
Lescha federala dals 16 da december 2005 davart las persunas estras (LEst): Art. 127
Art. 127 Coordinaziun cun las cunvegnas d' associaziun a la reglamentaziun da Schengen 
Cur che las cunvegnas d' associaziun a la reglamentaziun da Schengen entran en vigur, vegn la lescha qua avant maun adattada sco suonda: 
… 
Lescha federala dals 16 da december 2005 davart las persunas estras (LEst): Art. 128
Art. 128 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Titel
143.1 
Lescha federala davart ils documents d' identitad dals burgais svizzers 
( Lescha davart ils documents d' identitad, LDI) 
dals 22 da zercladur 2001 ( versiun dal 1. da schaner 2013) 
L' Assamblea federala da la Confederaziun svizra, sa basond sin l' artitgel 38 alinea 1 da la Constituziun federala, suenter avair gì invista da la missiva dal Cussegl federal dals 28 da zercladur 2000, concluda: 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 1
Art. 1 Documents d' identitad 
^1 Tut las burgaisas svizras e tut ils burgais svizzers han il dretg da survegnir in document d' identitad da mintga tip. 
^2 Documents d' identitad en il senn da questa lescha servan a cumprovar la naziunalitad svizra e l' atgna identitad da la titulara u dal titular. 
^3 Il Cussegl federal fixescha ils tips da documents d' identitad e regla las particularitads dals documents d' identitad da las persunas che han privilegis ed immunitads tenor la Convenziun da Vienna dals 18 d' avrigl 1961 davart las relaziuns diplomaticas u tenor la Convenziun da Vienna dals 24 d' avrigl 1963 davart las relaziuns consularas. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 2
Art. 2 Cuntegn dal document d' identitad 
^1 Il document d' identitad sto cuntegnair las suandantas datas: 
a. num uffizial; 
b. prenum( s); 
c. schlattaina; 
d. data da naschientscha; 
e. lieu d' origin; 
f. naziunalitad; 
g. grondezza; 
h. suttascripziun; 
i. fotografia; 
j. autoritad emettenta; 
k. data da l' emissiun; 
l. data da la scadenza da la valaivladad; 
m. numer dal document d' identitad e tip dal document d' identitad. 
^2 Las datas tenor ils bustabs a - d, f, k - m cuntegna il document d' identitad er en ina furma ch' è legibla electronicamain. 
2^bis Il document d' identitad po vegnir munì cun in chip da datas. Il chip da datas po cuntegnair in maletg da la fatscha e las improntas dals dets da la possessura u dal possessur. Er las ulteriuras datas tenor ils alineas 1, 3, 4 e 5 pon vegnir registradas sin il chip da datas. 
2^ter Il Cussegl federal fixescha, tge tips da documents d' identitad che vegnan munids cun in chip da datas e tge datas che duain vegnir registradas sin quest chip. El garantescha ch' i po er vegnir dumandada ina carta d' identitad senza chip. 
2^quater Plinavant po il document d' identitad cuntegnair ina identitad electronica per funcziuns d' autentificaziun, da signatura e da codaziun. 
^3 Il document d' identitad po cuntegnair restricziuns dal champ d' applicaziun. 
^4 Sin dumonda da la petenta u dal petent po il document d' identitad cuntegnair il num d' allianza, il num entaifer in urden religius, il num d' artista u d' artist ubain il num da partenadi sco er indicaziuns davart caracteristicas spezialas, sco impediments, protesas u implantats. 
^5 Sin dumonda po il document d' identitad per persunas minorennas cuntegnair ils nums da la represchentanza legala. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 2a
Art. 2a Segirezza e lectura dal chip da datas 
^1 Il chip da datas sto vegnir protegì cunter falsificaziuns e cunter ina lectura nunautorisada. Il Cussegl federal fixescha las pretensiuns tecnicas correspundentas. 
^2 Il Cussegl federal è autorisà da far contracts cun auters stadis davart la lectura da las improntas dals dets ch' èn registradas sin il chip da datas, premess che quests stadis hajan ina protecziun da datas ch' è equivalenta a la protecziun da datas svizra. 
^3 El po autorisar las interpresas da transport, ils gestiunaris d' eroports sco er auters posts adequats che ston verifitgar l' identitad d' ina persuna, da leger las improntas dals dets ch' èn registradas sin il chip da datas. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 3
Art. 3 Valaivladad 
Documents d' identitad han ina valaivladad limitada. Il Cussegl federal regla la durada da lur valaivladad. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 4
Art. 4 Autoritad emettenta 
^1 Documents d' identitad vegnan emess en Svizra tras ils posts che vegnan designads dals chantuns. Il Cussegl federal po designar ulteriurs posts. Sch' in chantun ha pliras autoritads emettentas, determinescha el ina da quellas sco post ch' è responsabel per emetter ils documents d' identitad. 
^2 Documents d' identitad vegnan emess a l' exteriur tras ils posts che vegnan designads dals Cussegl federal. 
^3 Il Cussegl federal regla las cumpetenzas localas e materialas. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 4a
Art. 4a Dumondas per cartas d' identitad tar la vischnanca da domicil 
^1 Ils chantuns pon autorisar las vischnancas da domicil d' acceptar dumondas d' emetter cartas d' identitad senza chip. En quest cas è il post designà dal chantun tenor l' alinea 1 da l' artitgel 4 l' autoritad emettenta e damai responsabel per examinar ed elavurar questas dumondas. 
^2 Il Cussegl federal po autorisar ils chantuns da permetter a las vischnancas da domicil d' acceptar er dumondas per auters tips da cartas d' identitad. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 5
Art. 5 Dumonda d' emissiun 
^1 Tgi che vul in document d' identitad, sto sa preschentar persunalmain en Svizra tar il post ch' è vegnì designà dal chantun u a l' exteriur tar la represchentanza svizra, ed inoltrar là la dumonda d' emetter in document d' identitad. Persunas minorennas e persunas sut curatella cumplessiva dovran il consentiment en scrit da lur represchentanza legala. 
^2 Il Cussegl federal decretescha disposiziuns davart la procedura da dumonda e d' emissiun, en spezial concernent: 
a. las datas che dastgan vegnir utilisadas per emetter ils documents d' identitad e las funtaunas da questas datas; 
b. las pretensiuns envers las autoritads emettentas e, concernent las dumondas per cartas d' identitad, er las pretensiuns envers las vischnancas da domicil; 
c. l' infrastructura tecnica; 
d. la moda e maniera co che las vischnancas da domicil han da retschaiver, d' elavurar e da transmetter las dumondas per cartas d' identitad. 
^3 Resguardond las prescripziuns internaziunalas e las pussaivladads tecnicas, po il Cussegl federal prevair excepziuns da l' obligaziun da sa preschentar persunalmain. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 6
Art. 6 Decisiun 
^1 Las vischnancas da domicil controlleschan las dumondas per cartas d' identitad e verifitgeschan l' identitad da la petenta u dal petent avant che transmetter las dumondas a l' autoritad emettenta dal chantun. 
1^bis L' autoritad emettenta controllescha che las indicaziuns da las dumondas transmessas ad ella sajan correctas e cumplettas e verifitgescha l' identitad da la petenta u dal petent. 
^2 L' autoritad emettenta decida davart la dumonda. Sch' ella approvescha l' emissiun dal document d' identitad, incumbensescha ella il post cumpetent da producir il document d' identitad. Ella al transmetta las datas necessarias. 
^3 L' emissiun d' in document d' identitad vegn refusada: 
a. sch' ella cuntrafaschess ad ina disposiziun ch' è vegnida decretada d' ina autoritad svizra sin basa dal dretg federal u dal dretg chantunal; 
b. sche la persuna che fa la dumonda ha deposità ses documents d' identitad tar in' autoritad svizra da persecuziun penala u d' execuziun penala. 
^4 En enclegientscha cun l' autoritad cumpetenta vegn refusada l' emissiun d' in document d' identitad, sche la persuna che fa la dumonda è publitgada per l' arrestaziun en il sistem informatisà da retschertga da la polizia RIPOL pervia d' in crim u pervia d' in delict. 
^5 L' emissiun d' in document d' identitad vegn refusada, sche la petenta u sch' il petent fa ina dumonda a l' exteriur, entant ch' ella u ch' el vegn persequità u è vegnì sentenzià a l' exteriur pervia d' in act chastiabel ch' è - tenor il dretg svizzer - in crim u in delict, e sch' igl èn avant maun motivs da supponer ch' ella u ch' el veglia mitschar da la persecuziun penala u da l' execuziun dal chasti. L' emissiun na vegn betg refusada, sche la sancziun smanatschada avess consequenzas che na fissan betg cumpatiblas cun l' urden public svizzer. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 6a
Art. 6a Posts da producziun, interpresas generalas, furnituras e furniturs da servetschs e da rauba 
^1 Ils posts ch' èn incumbensads cun la producziun dals documents d' identitad e las interpresas generalas involvidas ston cumprovar: 
a. d' avair las enconuschientschas spezialisadas e las qualificaziuns necessarias; 
b. da garantir ch' els e ch' ellas produceschian ils documents d' identitad en moda segira, en auta qualitad, a temp e confurm a las specificaziuns; 
c. da garantir che la protecziun da datas vegnia observada; e 
d. d' avair avunda meds finanzials. 
^2 Persunas cun dretg economics, possessurs da quotas, commembers dal cussegl d' administraziun, d' in auter organ cumparegliabel u da la direcziun sco er autras persunas che han u che pudessan avair ina influenza decisiva sin l' interpresa u sin la producziun dals documents d' identitad, ston avair ina buna reputaziun. I pon vegnir fatgas controllas da segirezza en il senn da l' artitgel 6 da l' Ordinaziun dals 19 da december 2001 davart las controllas da segirezza da persunas. 
^3 L' Uffizi federal da polizia po dumandar da tut temp ils documents ch' èn necessaris per controllar las pretensiuns tenor ils alineas 1 e 2. Sch' il post da producziun fa part d' ina gruppa d' interpresas, valan questas pretensiuns per l' entira gruppa. 
^4 Las disposiziuns dals alineas 1 fin 3 èn applitgablas per las furnituras e per ils furniturs da servetschs e da martganzia, sche las prestaziuns furnidas han ina impurtanza decisiva per la producziun dals documents d' identitad. 
^5 Il Cussegl federal fixescha las ulteriuras pretensiuns per ils posts da producziun, per las interpresas generalas sco er per las furnituras e per ils furniturs da servetschs e da martganzia. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 6b
Art. 6b Incumbensas da l' Uffizi federal da polizia 
Ultra da las incumbensas ch' èn numnadas en questa lescha ed en las disposiziuns executivas ademplescha l' Uffizi federal da polizia las suandantas incumbensas: 
a. survegliar che las prescripziuns tenor l' artitgel 6a vegnian observadas; 
b. dar infurmaziuns ed instrucziuns als posts svizzers ed esters davart ils documents d' identitad svizzers, e quai cun resalva dals interess da mantegnair il secret e da proteger las datas; 
c. dar infurmaziuns a persunas privatas davart ils documents d' identitad svizzers e davart l' emissiun da quels, e quai cun resalva dals interess da mantegnair il secret e da proteger las datas; 
d. dar infurmaziuns ed instrucziuns als posts da producziun ed a las interpresas generalas e survegliar che las specificaziuns vegnian observadas; 
e. persequitar il svilup internaziunal en il sectur dals documents d' identitad e surpigliar la responsabladad per la realisaziun dals standards internaziunals; 
f. manar l' infrastructura da clavs publicas ( ICP) per ils documents d' identitad svizzers; 
g. manar il post spezialisà da la Confederaziun per documents d' identitad e da legitimaziun, e quai cun resalva da disposiziuns spezialas divergentas. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 7
Art. 7 Retratga 
^1 In document d' identitad vegn retratg, sche: 
a. las premissas per sia emissiun n' èn betg u betg pli ademplidas; 
b. ina identificaziun senza dubi n' è betg pli pussaivla; 
c. el cuntegna inscripziuns faussas u betg uffizialas u è vegnì midà en autra maniera. 
^2 In document d' identitad po vegnir retratg u po vegnir declerà sco nunvalaivel dal post federal cumpetent en cunvegnientscha cun l' autoritad cumpetenta da persecuziun penala u d' execuziun penala, sche sia titulara u sche ses titular sa chatta a l' exteriur e: 
a. vegn persequità penalmain en Svizra pervia d' in crim u pervia d' in delict; 
b. è vegnì sentenzià d' ina dretgira svizra en moda legalmain valaivla ed il chasti u la mesira n' è ni surannada ni expiada. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 8
Art. 8 Perdita 
Mintga perdita d' in document d' identitad sto vegnir annunziada a la polizia. Quella endatescha la perdita en il sistem informatisà da retschertga da la polizia RIPOL. RIPOL transmetta l' avis da perdita automaticamain al sistem d' infurmaziun tenor l' artitgel 11. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 9
Art. 9 Taxa 
^1 Il Cussegl federal regla l' obligaziun da pajar taxas, il circul da las persunas ch' èn pertutgadas da las taxas e l' autezza da las taxas. 
^2 L' autezza da las taxas che vegnan fixadas dal Cussegl federal sto esser favuraivla per las famiglias. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 10
Art. 10 Princip 
L' elavuraziun da datas en il rom da questa lescha sa drizza tenor la Lescha federala dals 19 da zercladur 1992 davart la protecziun da datas. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 11
Art. 11 Sistem d' infurmaziun 
^1 L' Uffizi federal da polizia maina in sistem d' infurmaziun. Quest sistem cuntegna las datas persunalas che figureschan sin il document d' identitad e las datas persunalas registradas ed ultra da quai las suandantas datas: 
a. l' autoritad emettenta ed il post da producziun; 
b. lieu da naschientscha; 
c. ulteriurs lieus d' origin; 
d. nums dals geniturs; 
e. data da l' emprima emissiun e da la nova emissiun, midadas da las datas che vegnan menziunadas en il document d' identitad; 
f. inscripziuns davart ina bloccada, davart la refusa, davart la retratga, davart il deposit u davart la perdita dal document d' identitad; 
g. inscripziuns davart mesiras da protecziun per persunas minorennas u per persunas avugadadas che sa refereschan a l' emissiun da documents d' identitad; 
h. suttascripziun( s) da la represchentanza legala tar documents d' identitad per persunas minorennas; 
i. inscripziuns davart la perdita dal dretg da burgais tras lescha u tras in conclus da l' autoritad; 
j. particularitads dals documents d' identitad da las persunas che han privilegis ed immunitads tenor la Convenziun da Vienna dals 18 d' avrigl 1961 davart las relaziuns diplomaticas u tenor la Convenziun da Vienna dals 24 d' avrigl 19634 davart las relaziuns consularas. 
^2 L' elavuraziun da datas serva ad emetter ils documents d' identitad sco er ad evitar che tals vegnian emess nunautorisadamain ed utilisads en moda abusiva. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 12
Art. 12 Elavuraziun e communicaziun da las datas 
^1 Per ademplir lur incumbensas legalas pon las suandantas autoritads u ils suandants posts endatar directamain datas en il sistem d' infurmaziun: 
a. l' Uffizi federal da polizia; 
b. las autoritads emettentas; 
c. ils posts da producziun. 
^2 Per ademplir lur incumbensas legalas pon las suandantas autoritads u ils suandants posts consultar datas dal sistem d' infurmaziun tras la procedura d' invista: 
a. l' Uffizi federal da polizia; 
b. las autoritads emettentas; 
c. il Corp da guardias da cunfin, dentant exclusivamain per sclerir l' identitad; 
d. ils posts da polizia ch' èn vegnids designads da la Confederaziun e dals chantuns, dentant exclusivamain per sclerir l' identitad; 
e. ils posts da polizia ch' èn vegnids designads dals chantuns per registrar las annunzias da documents d' identitad pers; 
f. il post da polizia da la Confederaziun ch' è vegnì designà sco cumpetent per tractar quellas dumondas da sclerir l' identitad che vegnan da l' exteriur, dentant exclusivamain per sclerir l' identitad. 
^3 Las datas dal sistem d' infurmaziun dastgan vegnir dadas vinavant per identifitgar victimas d' accidents, da catastrofas da la natira e d' acts da violenza sco er persunas sparidas. Las infurmaziuns ad ulteriuras autoritads sa drizzan tenor ils princips da l' agid uffizial. 
^4 Las autoritads ch' èn cumpetentas tenor l' alinea 2 literas c e d pon consultar las datas dal sistem d' infurmaziun er a maun dal num e da las datas biometricas da la persuna respectiva tras la procedura d' invista, sche questa persuna na po betg preschentar in document d' identitad. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 13
Art. 13 Obligaziun d' annunzia 
^1 L' autoritad da decisiun annunzia a l' autoritad emettent cumpetenta: 
a. la disposiziun d' ina bloccada dals documents sco er l' aboliziun da tala; 
b. il deposit dal document d' identitad e la fin dal deposit; 
c. las mesiras da protecziun per persunas minorennas u per persunas avugadadas che sa refereschan a l' emissiun d' in document d' identitad sco er l' aboliziun da talas; 
d. la perdita dal dretg da burgais tras lescha u tras in conclus da l' autoritad. 
^2 L' autoritad emettenta endatescha las datas en il sistem d' infurmaziun da la Confederaziun. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 14
Art. 14 Scumond da manar bancas da datas parallelas 
Igl è scumandà da manar bancas da datas parallelas, cun excepziun da l' archivaziun limitada areguard il temp dals formulars da dumonda tras l' autoritad emettenta. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 15
Art. 15 Disposiziuns executivas 
Il Cussegl federal decretescha disposiziuns executivas davart: 
a. la responsabladad per il sistem d' infurmaziun; 
b. il dretg d' access ed il dretg d' elavurar las datas; 
c. la durada da la conservaziun da las datas; 
d. las mesiras tecnicas ed organisatoricas. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 16
Art. 16 Execuziun 
Il Cussegl federal regla l' execuziun da questa lescha. Sche necessari resguarda el las disposiziuns da l' uniun europeica e las recumandaziuns da l' organisaziun da l' aviatica civila internaziunala ( OACI) davart ils documents d' identitad. 
Lescha federala dals 22 da zercladur 2001 davart ils documents d’identitad da las burgaisas e dals burgais svizzers (Lescha davart ils documents d’identitad, LDI): Art. 17
Art. 17 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Titel
151.1 
Lescha federala davart l' egualitad da dunna ed um 
( Lescha d' egualitad, LEg) 
dals 24 da mars 1995 ( versiun dal 1. da schaner 2011) 
L' Assamblea federala da la Confederaziun svizra, sa basond sin ils artitgels 4 alinea 2, 34 alinea 1 litera a, 64 ed 85 cifra 3 da la Constituziun federala, suenter avair gì invista da la missiva dal Cussegl federal dals 24 da favrer 1993, concluda: 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 1
Art. 1 
Questa lescha ha l' intent da promover l' egualitad effectiva tranter dunna ed um. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 2
Art. 2 Princip 
Las disposiziuns da questa secziun vala per las relaziuns da lavur tenor il Dretg d' obligaziuns sco er per tut las relaziuns da lavur da dretg public en la Confederaziun, en ils chantuns ed en las vischnancas. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 3
Art. 3 Scumond da discriminaziun 
^1 Lavurantas e lavurants na dastgan betg vegnir dischavantagiads ni directamain ni indirectamain pervia da lur schlattaina, numnadamain betg sa referind al stadi civil, a la situaziun famigliara u, en cas da lavurantas, ad ina gravidanza. 
^2 Quest scumond vala en spezial per l' engaschament, per l' attribuziun da las incumbensas, per la concepziun da las relaziuns da lavur, per la salarisaziun, per la scolaziun, per la furmaziun supplementara, per la promoziun e per la relaschada. 
^3 Mesiras adequatas per realisar l' egualitad effectiva na muntan betg ina discriminaziun. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 4
Art. 4 Discriminaziun tras mulestas sexualas 
Sco cumportament discriminant vegn resguardà mintga cumportament mulestus da natira sexuala u in auter cumportament sin basa da l' appartegnientscha sexuala che pregiuditgescha la dignitad da las dunnas e dals umens a la plazza da lavur. Latiers tutgan en spezial smanatschas, l' empermischun d' avantatgs, l' imposiziun da sforz e l' applicaziun da squitsch per cuntanscher favurs da natira sexuala. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 5
Art. 5 Pretensiuns giuridicas 
^1 Tgi ch' è pertutgà d' ina discriminaziun en il senn dals artitgels 3 e 4 po dumandar la dretgira u l' autoritad administrativa: 
a. da scumandar u da tralaschar ina discriminaziun smanatschanta; 
b. d' eliminar ina discriminaziun existenta; 
c. da constatar l' existenza d' ina discriminaziun, sche quella chaschuna vinavant disturbis; 
d. d' ordinar il pajament dal salari debità. 
^2 Sche la discriminaziun consista d' ina refusa d' in engaschament u d' ina desditga d' ina relaziun da lavur tenor il Dretg d' obligaziuns, ha la persuna pertutgada mo il dretg da survegnir ina indemnisaziun. Quella sto vegnir fixada considerond tut las circumstanzas e vegn calculada sin basa da l' eventual salari u dal salari effectiv. 
^3 En cas d' ina discriminaziun tras mulestas sexualas po la dretgira u l' autoritad administrativa conceder a la persuna pertutgada ultra da quai ina indemnisaziun, nun che las patrunas u ils patruns possian cumprovar d' avair prendì mesiras ch' èn tenor l' experientscha necessarias ed adequatas per impedir mulestas sexualas e che pon vegnir pretendidas giustifitgadamain d' ellas e d' els. L' indemnisaziun sto vegnir fixada considerond tut las circumstanzas e vegn calculada sin basa da la media dal salari svizzer. 
^4 L' indemnisaziun en cas d' ina discriminaziun tras la refusa d' in engaschament tenor l' alinea 2 na dastga betg surpassar l' import che correspunda a trais salaris mensils. La summa totala da las indemnisaziuns na dastga er alura betg surpassar quest import, sche pliras persunas fan valair in dretg d' indemnisaziun pervia d' ina refusa discriminanta da la medema plazza da lavur. Sche la discriminaziun consista en la desditga d' ina relaziun da lavur tenor il Dretg d' obligaziuns tenor l' alinea 2 u en mulestas sexualas tenor l' alinea 3, na dastga l' indemnisaziun betg surpassar l' import che correspunda a sis salaris mensils. 
^5 Resalvads restan ils dretgs d' indemnisaziun e da bunificaziun sco er ulteriurs dretgs contractuals. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 6
Art. 6 Facilitaziun da la chargia da cumprova 
En quai che concerna l' attribuziun da las incumbensas, la concepziun da las relaziuns da lavur, la salarisaziun, la scolaziun, la furmaziun supplementara, la promoziun e la relaschada vegn supponida ina discriminaziun, sche quella vegn cumprovada vardaivlamain da la persuna pertutgada. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 7
Art. 7 Plants e recurs d' organisaziuns 
^1 Organisaziuns che promovan tenor lur statuts l' egualitad tranter dunna ed um u che defendan ils interess da las lavurantas e dals lavurants e che existan dapi almain 2 onns pon laschar constatar en l' agen num ch' igl exista ina discriminaziun, sch' il resultat da la procedura ha previsiblamain consequenzas per in dumber pli grond da relaziuns da lavur. Ellas ston dar l' occasiun a la patruna u al patrun pertutgà da prender posiziun avant ch' ellas appelleschan ad in post da mediaziun u inoltreschan in plant. 
^2 Dal rest valan las disposiziuns per ils plants e per ils recurs da persunas singulas tenor il senn. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 8
Art. 8 Procedura en cas d' ina refusa discriminanta da l' engaschament 
^1 Persunas, da las qualas l' annunzia per in engaschament n' è betg vegnida resguardada e che fan valair ina discriminaziun pon pretender ina motivaziun en scrit da la patruna u dal patrun. 
^2 Il dretg d' ina indemnisaziun tenor l' artitgel 5 alinea 2 è pers, sch' il plant na vegn betg purtà entaifer 3 mais dapi che la patruna u il patrun ha communitgà la refusa da l' engaschament. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 9
Art. 9 Procedura en cas d' ina desditga discriminanta 
Sch' ina lavuranta u in lavurant vegn discriminà tras la desditga, è applitgabel l' artitgel 336b dal Dretg d' obligaziuns. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 10
Art. 10 Protecziun cunter la desditga 
^1 La desditga da la relaziun da lavur tras la patruna u il patrun è contestabla, sch' ella vegn fatga senza in motiv giustifitgà sin basa d' in recurs entaifer il manaschi cunter ina discriminaziun u sin basa d' ina appellaziun che la lavuranta u il lavurant ha fatg al post da mediaziun u a la dretgira. 
^2 La protecziun cunter la desditga vala entant che la procedura da recurs entaifer il manaschi, ina procedura da mediaziun u ina procedura giudiziala dura sco er anc 6 mais pli ditg. 
^3 La desditga sto vegnir contestada tar la dretgira avant la fin dal termin da desditga. La dretgira po ordinar il reengaschament provisoric da la lavuranta u dal lavurant per la durada da la procedura, sch' i para dad esser probabel che las premissas per l' aboliziun da la desditga èn ademplidas. 
^4 Durant la procedura po la lavuranta u il lavurant desister da cuntinuar la relaziun da lavur e far valair empè da quai ina indemnisaziun tenor l' artitgel 336a dal Dretg d' obligaziuns. 
^5 Quest artitgel vala tenor il senn per desditgas ch' èn vegnidas fatgas pervia dal plant d' ina organisaziun tenor l' artitgel 7. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 11
Art. 11 e 12 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 13
Art. 13 
^1 La protecziun giuridica tar relaziuns da lavur da dretg public sa drizza tenor las disposiziuns generalas da la Lescha federala davart l' organisaziun giudiziala. Per recurs da persunal da la Confederaziun vala ultra da quai l' artitgel 58 da la Lescha davart las funcziunarias ed ils funcziunaris dals 30 da zercladur 1927. 
^2 Sch' ina persuna vegn discriminada dal fatg che sia candidatura è vegnida refusada tar l' emprima constituziun d' ina relaziun da lavur, è applitgabel l' artitgel 5 alinea 2. L' indemnisaziun po vegnir pretendida directamain cun in recurs cunter la disposiziun refusanta. 
^3 Emploiadas ed emploiads federals pon sa drizzar ad ina cumissiun da mediaziun entaifer il termin da recurs tenor l' artitgel 50 da la Lescha federala dals 20 da december 1968 davart la procedura administrativa. Quella cusseglia las partidas ed emprova da cuntanscher ina reconciliaziun. 
^4 … 
^5 La procedura è gratuita; exceptads da quai èn process iniziads da levsenn. En la procedura davant il Tribunal federal sa drizza l' obligaziun da surpigliar ils custs tenor la Lescha federala dals 17 da zercladur 2005 davart il Tribunal federal. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 14
Art. 14 Programs da promoziun 
^1 La Confederaziun po conceder agids finanzials ad instituziuns publicas u privatas che mainan tras programs per promover l' egualitad tranter dunna ed um en la vita professiunala. Ella po er sezza manar tras programs. 
^2 Ils programs pon servir a: 
a. promover la scolaziun e la furmaziun supplementara entaifer u ordaifer il manaschi; 
b. meglierar la represchentanza da las schlattainas en las differentas professiuns e funcziuns e sin ils differents plauns directivs; 
c. meglierar la cumpatibilitad d' incumbensas professiunalas e famigliaras; 
d. promover organisaziuns da lavur ed infrastructuras a la plazza da lavur che favuriseschan l' egualitad. 
^3 En emprima lingia vegnan sustegnids programs cun in cuntegn nov ed exemplaric. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 15
Art. 15 Posts da cussegliaziun 
La Confederaziun po conceder ad instituziuns privatas agids finanzials per: 
a. cussegliar ed infurmar dunnas en la vita professiunala; 
b. promover la reintegraziun da dunnas e d' umens che han interrut lur activitad professiunala a favur d' incumbensas famigliaras. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 16
Art. 16 
^1 L' Uffizi federal per l' egualitad tranter dunna ed um promova l' egualitad da las schlattainas en tut ils secturs da la vita e s' engascha per eliminar tut las furmas da discriminaziun directa u indirecta. 
^2 Per quest intent ademplescha el numnadamain las suandantas incumbensas: 
a. el infurmescha la publicitad; 
b. el cusseglia autoritads e persunas privatas; 
c. el fa retschertgas e recumonda mesiras adattadas ad autoritads ed a persunas privatas; 
d. el po sa participar a projects d' impurtanza per l' entira Svizra; 
e. el cooperescha a l' elavuraziun da relaschs da la Confederaziun, uschenavant che quels èn impurtants per l' egualitad; 
f. el examinescha las dumondas per agids finanzials tenor ils artitgels 14 e 15 e surveglia la realisaziun da programs da promoziun. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 17
Art. 17 Disposiziun transitorica 
Pretensiuns tenor l' artitgel 5 alinea 1 litera d vegnan giuditgadas tenor il dretg nov, sch' il plant da dretg civil è vegnì purtà suenter l' entrada en vigur da la lescha u sche l' autoritad ch' è cumpetenta en emprima instanza n' ha anc betg prendì ina disposiziun fin a quest termin. 
Lescha federala dals 24 da mars 1995 davart l’egualitad da dunna ed um (Lescha d’egualitad, LEg): Art. 18
Art. 18 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Titel
153.31 
Ordinaziun davart il princip da la transparenza da l' administraziun 
( Ordinaziun da transparenza, OTrans) 
dals 24 da matg 2006 ( versiun dal 1. da fanadur 2011) 
Il Cussegl federal svizzer, sa basond sin ils artitgels 2 alinea 3, 10 alineas 2 e 4, 17 alinea 3 e 21 da la Lescha federala dals 17 da december 2004 davart il princip da la transparenza da l' administraziun ( Lescha da transparenza, LTrans), ordinescha: 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 1
Art. 1 
^2 In document è considerà sco terminà, cur che: 
a. el è vegnì suttascrit da l' autoritad che l' ha fatg; u 
b. el è vegnì surdà definitivamain a l' adressat tras la persuna che l' ha fatg, particularmain per prender enconuschientscha u posiziun ubain sco basa da decisiun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 2
Art. 2 Princip da l' egualitad d' access per mintga persuna 
( art. 6 al. 1 LTrans) 
Sche l' access ad in document uffizial vegn concedì ad ina persuna, sto el er vegnir concedì en la medema dimensiun a mintga ulteriur petent. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 3
Art. 3 Assistenza al petent 
( art. 6 al. 1 e 3 LTrans) 
^1 L' autoritad infurmescha il petent davart ils documents uffizials disponibels e l' assista en ses intent, particularmain sch' i sa tracta d' in petent cun impediments. 
^2 Sch' ils documents uffizials èn disponibels en l' internet u sch' els èn publitgads en in organ da la Confederaziun, po l' autoritad sa restrenscher a communitgar al petent las referenzas necessarias per als chattar. 
^3 L' autoritad n' è betg obligada da translatar ils documents uffizials che pon vegnir consultads tenor la Lescha da transparenza. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 4
Art. 4 Consultaziun al lieu 
( art. 6 al. 2 LTrans) 
^1 La consultaziun ha lieu tar l' autoritad ch' è cumpetenta per elavurar la dumonda d' access als documents uffizials respectivs. 
^2 L' autoritad po sa restrenscher a conceder al petent la consultaziun d' ina copia dal document uffizial. 
^3 L' identitad dal petent po vegnir verifitgada a sia entrada en ils edifizis da l' autoritad, applitgond il dretg da domicil da la Confederaziun tenor l' artitgel 62f da la Lescha federala dals 21 da mars 1997 davart l' organisaziun da la Regenza e da l' administraziun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 5
Art. 5 Consegna d' ina copia 
( art. 6 al. 2 LTrans) 
^1 Sin dumonda dal petent al consegna l' autoritad ina copia d' in document uffizial, a cundiziun ch' il document na vegnia betg donnegià cun al fotocopiar. 
^2 Sch' il document è protegì dal dretg d' autur, sto l' autoritad render attent il petent a las restricziuns d' utilisaziun respectivas. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 6
Art. 6 Ponderaziun dals interess tranter la protecziun da la sfera privata da terzas persunas e l' interess public a l' access 
( art. 7 al. 2 LTrans) 
^1 Sche interess publics areguard la transparenza s' opponan al dretg da protecziun da la sfera privata d' ina terza persuna cun valitar ina dumonda d' access, po l' autoritad cumpetenta excepziunalmain conceder l' access suenter avair ponderà ils interess. 
^2 L' interess public a la transparenza po predominar particularmain, sche: 
a. la publicaziun serva ad in basegn particular d' infurmaziun da vart da la publicitad, en spezial pervia d' eveniments impurtants; 
b. la publicaziun serva a proteger interess publics specifics, en spezial l' urden public e la segirezza u la sanadad publica; u 
c. la persuna, da la quala la sfera privata pudess vegnir donnegiada tras la publicaziun, ha ina relaziun da dretg u da fatg cun in' autoritad ch' è suttamessa a la Lescha da transparenza e da la quala ella obtegna avantatgs impurtants. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 7
Art. 7 Cuntegn da la dumonda 
( art. 10 LTrans) 
^1 La dumonda d' access als documents uffizials n' è betg suttamessa a pretensiuns formalas e na sto betg vegnir motivada. 
^2 La dumonda sto cuntegnair indicaziuns suffizientas che permettan a l' autoritad d' identifitgar il document uffizial pretendì. Sch' i po vegnir pretendì, sto il petent inditgar particularmain: 
a. las datas generalmain accessiblas, che permettan d' identifitgar cleramain in document, sco la data da cumpilaziun, il titel, la referenza; 
b. ina perioda precisa; 
c. l' autoritad che ha fatg il document; u 
d. il sectur spezialisà respectiv. 
^3 L' autoritad po envidar il petent da precisar sia dumonda. 
^4 Sch' il petent na fa betg entaifer 10 dis las indicaziuns ch' èn necessarias per identifitgar il document, vegn sia dumonda considerada sco retratga. L' autoritad renviescha il petent a quest fatg. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 8
Art. 8 Dumondas d' access als documents uffizials da las represchentanzas svizras a l' exteriur 
( art. 10 al. 2 LTrans) 
^1 Las represchentanzas svizras a l' exteriur e las missiuns svizras tar las Communitads europeicas e tar las organisaziuns internaziunalas transmettan las dumondas d' access che sa refereschan a documents uffizials ch' ellas han fatg u ch' ellas han retschavì sco adressatas principalas al Departament federal d' affars exteriurs ( Departament) per realisar l' ulteriura procedura d' access. 
^2 Il Departament regla las cumpetenzas, ils termins dal tractament e las modalitads da la consultaziun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 9
Art. 9 Basegns spezials dals meds da massa 
( art. 10 al. 4 lit. a LTrans) 
Cun tractar las dumondas che vegnan fatgas dals collavuraturs dals meds da massa resguarda l' autoritad, sche pussaivel, l' urgenza temporala da l' infurmaziun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 10
Art. 10 Dumondas che dovran spezialmain blera lavur per vegnir tractadas 
( art. 10 al. 4 lit. c LTrans) 
^1 Ina dumonda dovra spezialmain blera lavur per vegnir tractada, sche l' autoritad n' è betg abla da la tractar cun las resursas, da las qualas ella dispona senza cumprometter considerablamain l' adempliment d' autras incumbensas. 
^2 Las dumondas che dovran spezialmain blera lavur per vegnir tractadas vegnan tractadas durant in termin adequat. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 11
Art. 11 Autoritad responsabla per prender posiziun 
( art. 12 LTrans) 
^1 Sch' in document è vegnì elavurà cuminaivlamain da pliras autoritads, vegn la posiziun relaschada da l' autoritad responsabla. 
^2 Sche la dumonda d' access resguarda plirs documents che concernan la medema fatschenta e ch' èn vegnids fatgs u retschavids da diversas autoritads suttamessas a la Lescha da transparenza, vegn la posiziun relaschada da l' autoritad responsabla. 
^3 Sche la responsabladad n' è betg vegnida designada ad in' autoritad, fixeschan las autoritads participadas tranter ellas l' autoritad ch' è responsabla per prender posiziun. Quella prenda posiziun en enclegientscha cun las ulteriuras autoritads participadas. 
^4 Sch' in document è vegnì elavurà sin dumonda d' ina autra autoritad, sto quella consultar l' autoritad petenta avant che prender posiziun. 
^5 Sche la dumonda d' access concerna documents uffizials classifitgads, sa drizzan la cumpetenza e la procedura tenor las directivas davart la protecziun da las infurmaziuns e davart la classificaziun. Il post cumpetent examinescha, sch' il document uffizial po vegnir declassifitgà. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 12
Art. 12 Mediaziun 
( art. 13 LTrans) 
^1 L' Incumbensà federal per la protecziun da datas e per la transparenza ( l' incumbensà) sclerescha, sche l' autoritad ha agì legalmain ed adequatamain cun tractar la dumonda d' access. 
^2 L' incumbensà taidla las persunas participadas a la procedura da mediaziun ed emprova da cuntanscher in cumpromiss. Sche necessari suttametta el propostas. La procedura po vegnir fatga a bucca u en scrit. 
^3 L' incumbensà constatescha il resultat da la procedura da mediaziun ed al communitgescha en scrit a las persunas participadas. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 12a
Art. 12a Dumondas da mediaziun, da las qualas il tractament chaschuna spezialmain blera lavur 
( Art. 10 al. 4 lit. c, 13 e 14 LTrans) 
^1 Ina dumonda da mediaziun, che chaschuna spezialmain blera lavur cun la tractar tras l' incumbensà, cunzunt sch' ella: 
a. reguarda documents spezialmain numerus u spezialmain cumplexs; 
b. tschenta dumondas giuridicas, tecnicas u politicas spezialmain difficilas. 
^2 Sch' ina dumonda da mediaziun che chaschuna spezialmain blera lavur cun la tractar tras l' incumbensà, po quel prolungar adequatamain il termin per terminar la procedura da mediaziun u per relaschar ina recumandaziun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 12b
Art. 12b Obligaziun da collavurar a la procedura da mediaziun 
( art. 13 e 20 LTrans) 
^1 Uschespert ch' ina dumonda da mediaziun è vegnida inoltrada, infurmescha l' incumbensà l' autoritad e la dat in termin per: 
a. cumplettar, sche necessari, la motivaziun da sia posiziun; 
b. al trametter ils documents necessaris; 
c. al communitgar il num da la persuna che la represchenta en la procedura da mediaziun. 
^2 Las partidas èn obligadas: 
a. da gidar ad observar il termin, entaifer il qual la procedura da mediaziun sto avair lieu; 
b. da cooperar per tschertgar ina cunvegna; 
c. da sa participar a la mediaziun; l' autoritad sa participescha a la mediaziun tras la persuna ch' ella ha autorisà da la represchentar. 
^3 Sch' il petent na sa participescha betg a la mediaziun, vegn la dumonda da mediaziun considerada sco retratga e liquidada. 
^4 Sche las partidas refuseschan da gidar a tschertgar ina cunvegna u sch' ellas retardeschan abusivamain la procedura da mediaziun, po l' incumbensà constatar che la mediaziun n' ha betg gì success. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 13
Art. 13 Recumandaziun 
( art. 14 LTrans) 
^1 En la recumandaziun menziunescha l' incumbensà particularmain il dretg da las persunas participadas a la procedura da mediaziun da pretender che l' autoritad cumpetenta relaschia ina disposiziun tenor l' artitgel 15 LTrans e las communitgescha tge termin che las stat a disposiziun. 
^2 La recumandaziun na dastga betg cuntegnair infurmaziuns che pudessan donnegiar in dals interess protegids tenor l' artitgel 7 alinea 1 LTrans. 
^3 L' incumbensà publitgescha las recumandaziuns e prenda las mesiras adequatas per garantir la protecziun da las datas da persunas da las persunas participadas a la procedura da mediaziun. 
^4 Sche la protecziun da las datas da persunas n' è betg pussaivla, renunzia l' incumbensà da publitgar la recumandaziun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 13a
Art. 13a Infurmaziun da l' incumbensà tras l' autoritad 
( art. 15 e 16 LTrans) 
Las unitads administrativas da l' Administraziun federala centrala transmettan a l' incumbensà ina copia da lur disposiziun ed eventualas decisiuns da las instanzas da recurs. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 14
Art. 14 Princip 
I vegnan applitgadas las disposiziuns da l' Ordinaziun generala da taxas dals 8 da settember 2004 cun resalva da las regulaziuns spezialas da l' Ordinaziun qua avant maun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 15
Art. 15 Relasch u reducziun da las taxas 
( art. 17 al. 2 e 3 LTrans) 
^1 L' autoritad renunzia d' incassar taxas, sch' ils custs per incassar las taxas surpassan l' import da las taxas sco talas. Taxas da main che 100 francs na vegnan betg facturadas. 
^2 Ils custs che resultan exclusivamain dals basegns spezials da las persunas cun impediments na vegnan betg resguardads per fixar las taxas. 
^3 L' autoritad po renunziar d' incassar taxas u po reducir las taxas, sch' ella refusa l' access u al conceda mo parzialmain. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 16
Art. 16 Tariffa da taxas ed infurmaziun davart ils custs previs 
( art. 17 al. 3 LTrans) 
^1 La tariffa da taxas è fixada en l' agiunta 1. 
^2 Sch' ils custs previs surpassan 100 francs, infurmescha l' autoritad il petent davart l' import previs da la taxa. Sch' il petent na conferma betg entaifer 10 dis la dumonda d' access, vegn quella considerada sco retratga. L' autoritad renviescha il petent a quest fatg. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 17
Art. 17 Gestiun dals documents uffizials 
( art. 21 lit. a LTrans) 
La gestiun dals documents uffizials, particularmain lur registraziun, sa drizza tenor l' artitgel 22 da l' Ordinaziun dals 25 da november 1998 davart l' organisaziun da la Regenza e da l' administraziun sco er tenor las disposiziuns ch' il Departament cumpetent ha relaschà applitgond la legislaziun davart l' archivaziun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 18
Art. 18 Infurmaziun davart ils documents uffizials 
( art. 21 lit. b LTrans) 
Resalvà disposiziuns legalas cuntrarias, infurmeschan las autoritads davart ils documents uffizials sco suonda: 
a. ellas publitgeschan en l' internet las infurmaziuns davart ils champs d' incumbensa e davart las fatschentas impurtantas che pertutgan lur sfera da cumpetenza; 
b. ellas mettan a disposiziun ulteriuras infurmaziuns adattadas che pon facilitar la tschertga da documents, sche quai na chaschuna betg custs sproporziunads. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 19
Art. 19 Publicaziun dals documents uffizials 
( art. 21 lit. c LTrans) 
L' autoritad cumpetenta publitgescha uschè svelt sco pussaivel ils documents uffizials impurtants, sche: 
a. quai na chaschuna betg custs sproporziunads; e 
b. la publicaziun en l' internet na s' oppona betg a disposiziuns legalas. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 20
Art. 20 
La Chanzlia federala ed ils Departaments designeschan almain in Cussegliader per la transparenza. Il Cussegliader ha las suandantas incumbensas: 
a. cussegliar las unitads administrativas e las persunas u las organisaziuns ordaifer l' administraziun federala ch' èn suttamessas a la Lescha da transparenza; 
b. promover l' infurmaziun e la scolaziun dals collavuraturs; 
c. collavurar per applitgar la Lescha da transparenza da l' administraziun. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 21
Art. 21 
Mintga autoritad communitgescha annualmain a l' incumbensà: 
a. il dumber da las dumondas d' access inoltradas durant l' onn; 
b. il dumber da las dumondas d' access acceptadas e refusadas dal tuttafatg u parzialmain; 
c. l' import total da las taxas che vegnan incassadas tenor la Lescha da transparenza. 
Ordinaziun dals 24 da matg 2006 davart il princip da la transparenza da l’administraziun (Ordinaziun da transparenza, OTrans): Art. 23
Art. 23 Entrada en vigur 
Questa ordinaziun entra en vigur il 1. da fanadur 2006. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Titel
152.3 
Lescha federala davart il princip da la transparenza da l' administraziun 
( Lescha da transparenza, LTrans) 
dals 17 da december 2004 ( versiun dal 1. da schaner 2009) 
L' Assamblea federala da la Confederaziun svizra, sa basond sin l' artitgel 173 alinea 2 da la constituziun federala, suenter avair gì invista da la missiva dal cussegl federal dals 12 da favrer 2003, concluda: 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 1
Art. 1 Intent ed object 
Questa lescha ha l' intent da promover la transparenza davart l' incarica, davart l' organisaziun e davart l' activitad da l' administraziun. Per quest intent gida ella ad infurmar la publicitad cun al garantir l' access als documents uffizials. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 2
Art. 2 Champ d' applicaziun persunal 
^1 Questa lescha vala per: 
a. l' administraziun federala; 
b. las organisaziuns e las persunas da dretg public e privat externas a l' administraziun federala, uschenavant ch' ellas relaschan actas u prendan disposiziuns d' emprima instanza en il senn da l' artitgel 5 da la Lescha federala dals 20 da december 1968 davart la procedura administrativa ( PA); 
c. ils Servetschs dal parlament. 
^2 Questa lescha na vala betg per la Banca naziunala svizra e per l' Autoritad federala per la surveglianza dals martgads da finanzas. 
^3 Il Cussegl federal po excluder dal champ d' applicaziun da la lescha ulteriuras unitads da l' administraziun federala sco er ulteriuras organisaziuns e persunas externas a l' administraziun federala, sche: 
a. quai è necessari per ademplir las incumbensas che las èn vegnidas surdadas; 
b. i vegniss fatg donn a lur cumpetitivitad tras la submissiun a questa lescha; 
c. las incumbensas che las èn vegnidas surdadas èn da pitschna impurtanza. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 3
Art. 3 Champ d' applicaziun material 
^1 Questa lescha na vala betg per: 
b. il dretg d' ina partida da consultar las actas d' ina procedura administrativa d' emprima instanza. 
^2 L' access als documents uffizials che cuntegnan datas persunalas dal petent sa drizza tenor la Lescha federala dals 19 da zercladur 1992 davart la protecziun da datas. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 4
Art. 4 Resalva da disposiziuns spezialas 
Resalvadas restan las disposiziuns spezialas d' ulteriuras leschas federalas: 
a. che decleran tschertas infurmaziuns sco secretas; u 
b. che prevesan premissas che divergeschan da quellas previsas en questa lescha per l' access a tschertas infurmaziuns. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 5
Art. 5 Documents uffizials 
^1 Sco document uffizial chapeschan ins mintga infurmaziun: 
a. ch' è registrada sin tge purtader d' infurmaziuns ch' i saja; 
b. ch' è en possess da l' autoritad, da la quala ella deriva u a la quala ella è vegnida communitgada; e 
c. che concerna l' adempliment d' ina incumbensa publica. 
^2 Sco documents uffizials vegnan considerads er ils documents che pon vegnir producids cun agid d' in tractament electronic simpel sin basa d' infurmaziuns registradas che satisfan a las pretensiuns tenor l' alinea 1 literas b e c. 
^3 Betg sco documents uffizials vegnan considerads ils documents: 
a. che vegnan utilisads d' ina autoritad per intents commerzials; 
b. dals quals il tractament n' è betg terminà; u 
c. ch' èn destinads ad in diever persunal. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 6
Art. 6 Princip da transparenza 
^1 Mintga persuna ha il dretg da consultar ils documents uffizials e da survegnir infurmaziuns da vart da las autoritads areguard il cuntegn dals documents uffizials. 
^2 Ella po consultar ils documents al lieu ubain dumandar ina copia. La legislaziun davart il dretg d' autur resta resalvada. 
^3 Sch' in document uffizial è vegnì publitgà en in organ da publicaziun u sin ina pagina d' internet da la Confederaziun, vegn considerà il dretg tenor ils alineas 1 e 2 sco ademplì. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 7
Art. 7 Excepziuns 
^1 Il dretg d' access als documents uffizials vegn limità, suspendì u refusà, sch' el po: 
a. pregiuditgar considerablamain la libra furmaziun da l' opiniun e da la voluntad d' ina autoritad suttamessa a questa lescha, d' in auter organ legislativ u administrativ u d' ina instanza giudiziala; 
b. disturbar l' execuziun tenor las finamiras da mesiras concretas tras ina autoritad; 
c. periclitar la segirezza interna u externa da la Svizra; 
d. cumprometter ils interess da la politica exteriura u las relaziuns internaziunalas da la Svizra; 
e. cumprometter las relaziuns tranter la Confederaziun ed ils chantuns u tranter ils chantuns; 
f. periclitar ils interess da la politica economica u monetara da la Svizra; 
g. svelar secrets da professiun, da fatschenta u da fabricaziun; 
h. divulgar infurmaziuns ch' èn vegnidas communitgadas voluntarmain da terzas persunas ad in' autoritad che aveva garantì da las tegnair secret. 
^2 Il dretg d' access als documents uffizials vegn limità, suspendì u refusà, sch' el po pregiuditgar la sfera privata da terzas persunas; excepziunalmain po dentant prevalair l' interess public a l' access. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 8
Art. 8 Cas spezials 
^1 I n' exista nagin dretg d' access als documents uffizials da la procedura da cunrapport. 
^2 Ils documents uffizials dastgan vegnir rendids accessibels pir cur che la decisiun politica u administrativa, per la quala els èn la basa, è vegnida prendida. 
^3 Il Cussegl federal po decider excepziunalmain che documents uffizials da la consultaziun dals uffizis na vegnan betg rendids accessibels er suenter la decisiun. 
^4 L' access als documents uffizials concernent posiziuns relativas a tractativas currentas e futuras è en mintga cas exclus. 
^5 L' access als rapports davart l' evaluaziun da la capacitad da prestaziun da l' administraziun federala e davart l' efficacitad da sias mesiras è garantì. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 9
Art. 9 Protecziun da datas da persunas 
^1 Ils documents uffizials che cuntegnan datas da persunas ston, sche pussaivel, vegnir anonimisads avant che vegnir consultads. 
^2 Sche las dumondas d' access concernan documents uffizials che na pon betg vegnir anonimisads, vegn applitgà l' artitgel 19 da la Lescha federala davart la protecziun da datas. La procedura d' access sa drizza tenor la lescha qua avant maun. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 10
Art. 10 Dumonda d' access 
^1 La dumonda d' access als documents uffizials sto vegnir drizzada a l' autoritad che ha fatg il document u che l' ha survegnì sco adressata principala da terzas persunas che na suttastattan betg a questa lescha. 
^2 Il Cussegl federal po prevair ina procedura speziala per l' access als documents uffizials da las represchentanzas svizras a l' exteriur e da las missiuns tar organisaziuns internaziunalas. 
^3 La dumonda sto esser formulada en moda suffizientamain clera. 
^4 Il Cussegl federal regla ils detagls da la procedura: 
a. el resguarda ils basegns spezials da las medias; 
b. el po prevair autras modalitads d' access, nua ch' in grond dumber da dumondas sa referescha als medems documents; 
c. el po prolungar ils termins da tractament per dumondas che pretendan in tractament che chaschuna ina lavur spezialmain gronda. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 11
Art. 11 Dretg da consultaziun 
^1 Sche la dumonda d' access concerna documents uffizials che cuntegnan datas da persunas e sche l' autoritad prevesa da conceder l' access, consultescha ella la persuna pertutgada e la dat l' occasiun da prender posiziun entaifer 10 dis. 
^2 L' autoritad infurmescha la persuna consultada davart sia posiziun pertutgant la dumonda d' access. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 12
Art. 12 Posiziun da l' autoritad 
^1 L' autoritad prenda posiziun uschè svelt sco pussaivel, en mintga cas dentant entaifer 20 dis suenter avair retschavì la dumonda. 
^2 Il termin po vegnir prolungà excepziunalmain per 20 dis, sche la dumonda concerna documents voluminus, cumplexs u grev da procurar. El vegn prolungà per la durada necessaria, sche la dumonda concerna documents uffizials che cuntegnan datas da persunas. 
^3 Sche la dumonda concerna documents uffizials che cuntegnan datas da persunas, suspenda l' autoritad l' access fin che la situaziun giuridica è sclerida. 
^4 L' autoritad infurmescha ils petents, sch' il termin vegn prolungà u sche l' access vegn limità u refusà ed inditgescha summaricamain ils motivs persuenter. L' infurmaziun e la motivaziun, sche l' access vegn limità u refusà, vegnan fatgas en scrit. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 13
Art. 13 Mediaziun 
^1 Ina dumonda da mediaziun po far mintga persuna: 
a. da la quala l' access a documents uffizials vegn limità, suspendì u refusà; 
b. davart la dumonda da la quala l' autoritad n' ha betg prendì posiziun entaifer il termin; u 
c. ch' è vegnida consultada tenor l' artitgel 11, sche l' autoritad vul conceder l' access cunter sia voluntad. 
^2 La dumonda da mediaziun sto vegnir fatga en scrit a l' incumbensà federal per la protecziun da datas e per la transparenza entaifer 20 dis suenter avair retschavì la posiziun da l' autoritad u suenter la scadenza dal termin che stat a disposiziun a l' autoritad per prender posiziun. 
^3 Sch' ina mediaziun reussescha, è la procedura liquidada. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 14
Art. 14 Recumandaziun 
Sche la mediaziun na reussescha betg, consegna l' incumbensà federal per la protecziun da datas e per la transparenza, entaifer 30 dis suenter avair retschavì la dumonda da mediaziun, ina decleraziun en scrit a las persunas participadas. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 15
Art. 15 Disposiziun 
^1 Il petent u la persuna consultada po pretender, entaifer 10 dis suenter avair retschavì la recumandaziun, ch' i vegnia relaschada ina disposiziun tenor l' artitgel 5 da la Lescha federala dals 20 da december 1968 davart la procedura administrativa. 
^2 Dal rest relascha l' autoritad ina disposiziun, sch' ella - divergentamain da la recumandaziun: 
a. vul limitar, suspender u refusar il dretg d' access ad in document uffizial; 
b. vul conceder l' access ad in document uffizial che cuntegna datas da persunas. 
^3 La disposiziun sto vegnir relaschada entaifer 20 dis suenter avair retschavì la recumandaziun u la dumonda da decisiun tenor l' alinea 1. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 16
Art. 16 Recurs 
^1 La procedura da recurs sa drizza tenor las disposiziuns generalas davart l' organisaziun giudiziala. 
^2 Las autoritads da recurs han er access als documents uffizials ch' èn suttamess a l' obligaziun da tegnair secret. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 17
Art. 17 Taxas 
^1 L' access als documents uffizials è per regla suttamess al pajament d' ina taxa. 
^2 I na vegnan betg incassadas taxas per: 
a. il tractament d' ina dumonda che pretenda pauca lavur; 
b. proceduras da mediaziun ( art. 13); e 
c. proceduras da decisiun ( art. 15). 
^3 Il Cussegl federal fixescha ils detagls e la tariffa da taxas tenor ils custs effectivs. Resalvadas restan las regulaziuns da taxas divergentas sin fundament da legislaziuns spezialas. 
^4 Per consegnar rapports, broschuras u auters stampats e purtaders d' infurmaziuns po en mintga cas vegnir incassada ina taxa. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 18
Art. 18 Incumbensas e cumpetenzas 
Tenor la lescha qua avant maun ha l' Incumbensà federal per la protecziun da datas e per la transparenza ( incumbensà) tenor l' artitgel 26 da la Lescha federala davart la protecziun da datas en spezial las suandantas incumbensas e cumpetenzas: 
a. el maina la procedura da mediaziun ( art. 13) e fa la recumandaziun, sch' ina mediaziun na reussescha betg ( art. 14); 
b. infurmescha d' uffizi u sin dumonda da persunas privatas e d' autoritads davart las modalitads da l' access als documents uffizials; 
c. s' exprima davart ils sbozs dals relaschs e davart las mesiras da la Confederaziun che concernan considerablamain il princip da transparenza. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 19
Art. 19 Evaluaziun 
^1 L' incumbensà evaluescha l' applicaziun, l' efficacitad ed en spezial ils custs che vegnan chaschunads da l' execuziun da questa lescha e fa regularmain in rapport per mauns dal Cussegl federal. 
^2 In emprim rapport davart ils custs che resultan da l' execuziun da questa lescha sto vegnir suttamess al Cussegl federal entaifer 3 onns suenter l' entrada en vigur da questa lescha. 
^3 Ils rapports da l' incumbensà vegnan publitgads. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 20
Art. 20 Dretgs d' obtegnair infurmaziuns e da consultar ils documents 
^1 En il rom da la procedura da mediaziun ha l' incumbensà er access als documents uffizials ch' èn suttamess a l' obligaziun da tegnair secret. 
^2 L' incumbensà e ses secretariat èn suttamess al secret d' uffizi en la medema dimensiun sco las autoritads, da las qualas els consulteschan ils documents uffizials u survegnan infurmaziuns. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 21
Art. 21 Execuziun 
Il Cussegl federal po en spezial relaschar disposiziuns davart: 
a. la gestiun dals documents uffizials; 
b. l' infurmaziun davart ils documents uffizials; 
c. la publicaziun dals documents uffizials. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 23
Art. 23 Disposiziun transitorica 
Questa lescha vegn applitgada per ils documents uffizials ch' èn vegnids fatgs u retschavids d' ina autoritad suenter ch' ella è entrada en vigur. 
Lescha federala dals 17 da december 2004 davart il princip da la transparenza da l’administraziun (Lescha da transparenza, LTrans): Art. 24
Art. 24 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Lescha federala dals 17 da december 1976 davart ils dretgs politics: Titel
161.1 
Lescha federala davart ils dretgs politics 
dals 17 da december 1976 ( versiun dal 1. da schaner 2013) 
L' Assamblea federala da la Confederaziun svizra, sa basond sin ils art. 44, 66, 72 fin 74, 90 e 122 da la Constituziun federala, suenter avair gì invista da la missiva dal Cussegl federal dals 9 d' avrigl 1975, concluda: 
Lescha federala dals 17 da december 1976 davart ils dretgs politics: Art. 1
Art. 1 
Lescha federala dals 17 da december 1976 davart ils dretgs politics: Art. 2
Art. 2 Exclusiun dal dretg da votar 
Exclusas dal dretg da votar èn persunas sut curatella en il senn da l' alinea 1 da l' artitgel 136 da la Constituziun federala che stattan sut curatella cumplessiva u che vegnan represchentadas tras ina persuna incumbensada cun la curatella pervi d' ina inabilitad da giuditgar permanenta. 
Lescha federala dals 17 da december 1976 davart ils dretgs politics: Art. 3
Art. 3 Domicil politic 
^1 La persuna cun dretg da votar sto votar en ses domicil politic, numnadamain en la vischnanca, nua ch' ella abita e nua ch' ella è annunziada. Persunas viagiantas voteschan en lur vischnanca burgaisa. 
^2 La persuna che depona in auter attest che l' attest d' origin ( certificat d' origin, attest provisoric e.u.v.), acquista mo il domicil politic, sch' ella cumprova ch' ella n' è betg registrada en il register electoral dal lieu, en il qual è deponì l' attest d' origin. 
Lescha federala dals 17 da december 1976 davart ils dretgs politics: Art. 4
Art. 4 Register electoral 
^1 Las persunas cun dretg da votar ston vegnir inscrittas en il register electoral da lur domicil politic. Inscripziuns e stritgadas ston vegnir fatgas d' uffizi. 
^2 Avant in' elecziun u avant ina votaziun ston inscripziuns vegnir fatgas fin il 5avel di avant il di da l' elecziun u da la votaziun, sch' igl è segir, che las premissas per la participaziun a la votaziun èn ademplidas. 
^3 Las persunas cun dretg da votar han il dretg da prender invista dal register electoral. 
Lescha federala dals 17 da december 1976 davart ils dretgs politics: Art. 5
Art. 5 Princips da la votaziun 
^1 Per la votaziun ston vegnir duvrads ils cedels da votar ed ils cedels electorals uffizials. Ils formulars da registraziun chantunals per l' elavuraziun electronica han il medem status giuridic sco ils cedels da votar ed ils cedels electorals uffizials. 
^2 Cedels da votar e cedels electorals betg prestampads ston vegnir emplenids a maun. Cedels electorals prestampads dastgan vegnir midads mo a maun. 
^3 La persuna cun dretg da votar po votar persunalmain a l' urna ubain per correspundenza. Emprovas cun la votaziun electronica sa drizzan tenor l' artitgel 8a. 
^4 e ... 
^6 La vusch dastga vegnir deponida a l' urna da terzas persunas, sch' il dretg chantunal permetta quai per las votaziuns e per las elecziuns chantunalas. Las persunas cun dretg da votar che n' èn betg ablas da scriver pon laschar emplenir lur cedel da votar u lur cedel electoral tenor lur instrucziun tras ina persuna cun dretg da votar da lur tscherna ( votaziun per procura). 
^7 Il secret da votaziun sto esser garantì. 
Lescha federala dals 17 da december 1976 davart ils dretgs politics: Art. 6
Art. 6 Votaziun da persunas invalidas 
Ils chantuns procuran ch' er quellas persunas possian votar, che n' èn permanentamain betg ablas da far sezzas las acziuns necessarias per la votaziun, pervia d' invaliditad u per in auter motiv. 
Lescha federala dals 17 da december 1976 davart ils dretgs politics: Art. 7
Art. 7 Votaziun anticipada 
^1 Ils chantuns pussibiliteschan la votaziun anticipada durant almain 2 dals ultims 4 dis avant il di da la votaziun. 
^2 Per la votaziun anticipada sto il dretg chantunal prevair che tut las urnas u che singulas urnas sajan avertas durant tschertas uras, ubain che las persunas cun dretg da votar possian surdar il cedel da votar ad in uffizi en ina cuverta serrada. 
^3 Sch' il dretg chantunal prevesa la votaziun anticipada en ina dimensiun pli vasta, vala quai er per las votaziuns e per las elecziuns federalas. 
^4 Ils chantuns decreteschan las disposiziuns ch' èn necessarias per registrar tut las vuschs, per garantir il secret da votaziun e per impedir l' abus. 
Lescha federala dals 17 da december 1976 davart ils dretgs politics: Art. 8
Art. 8 Votaziun per correspundenza 
^1 Ils chantuns ston procurar che la procedura da l' elecziun per correspundenza saja simpla. Els decreteschan disposiziuns, en spezial per garantir la controlla dal dretg da votar, il secret da votaziun e la registraziun da tut las vuschs sco er per impedir l' abus. 
^2 La votaziun per correspundenza è admessa a partir dal mument che la votanta u il votant survegn ils documents ch' èn necessaris per ina votaziun valaivla tenor il dretg chantunal. 
Lescha federala dals 17 da december 1976 davart ils dretgs politics: Art. 8a
Art. 8a Votaziun electronica 
^1 Cun il consentiment da vischnancas e chantuns interessads po il Cussegl federal permetter emprovas cun la votaziun electronica, las limitond localmain, temporalmain u a tschertas votaziuns ed elecziuns. 
1^bis Sin dumonda po el autorisar ils chantuns che han fatg emprovas cun la votaziun electronica cun success e senza incaps gia durant in temp pli lung da cuntinuar cun talas per ina durada ch' el fixescha. El po liar l' autorisaziun a pretensiuns u a cundiziuns ed el po medemamain - considerond tut las circumstanzas - excluder da tut temp la votaziun electronica localmain, temporalmain u per tschertas votaziuns ed elecziuns. 
^2 La controlla dal dretg da votar, il secret da votaziun e la registraziun da tut las vuschs ston vegnir garantids e l' abus sto restar exclus. 
^3 ... 
^4 Il Cussegl federal regla ils detagls. 
Lescha federala dals 17 da december 1976 davart ils dretgs politics: Art. 9
Art. 9 
Lescha federala dals 17 da december 1976 davart ils dretgs politics: Art. 10
Art. 10 Ordinaziun 
^1 Il Cussegl federal definescha las reglas, tenor las qualas ils dis da votaziun vegnan fixads. El tegna quint dals basegns da las persunas cun dretg da votar, dal parlament, dals chantuns, da las partidas e da las organisaziuns ch' èn incumbensadas cun la consegna dals documents da votaziun ed el evitescha collisiuns da termins che resultan da differenzas tranter l' onn chalendar e l' onn ecclesiastic. 
1^bis Il Cussegl federal fixescha almain 4 mais avant il termin da votaziun, davart tge projects ch' i vegn votà. Leschas federalas che vegnan decleradas sco urgentas pon vegnir suttamessas a la votaziun entaifer in termin pli curt. 
^2 Mintga chantun realisescha la votaziun sin ses territori e decretescha las ordinaziuns necessarias. 
Lescha federala dals 17 da december 1976 davart ils dretgs politics: Art. 10a
Art. 10a Infurmaziun da las persunas cun dretg da votar 
^1 Il Cussegl federal infurmescha cuntinuadamain las persunas cun dretg da votar davart ils projects da votaziun federals. 
^2 En quest connex resguarda el ils princips da la cumplettezza, da l' objectivitad, da la transparenza e da la proporziunalitad. 
^3 El preschenta las posiziuns las pli impurtantas represchentadas en il process da decisiun dal parlament. 
^4 El na represchenta betg ina tenuta che divergescha da la recumandaziun da l' Assamblea federala per la votaziun. 
Lescha federala dals 17 da december 1976 davart ils dretgs politics: Art. 11
Art. 11 Text da votaziun, cedels da votar ed explicaziuns 
^1 La Confederaziun metta a disposiziun als chantuns ils texts da votaziun ed ils cedels da votar. 
^2 Al text da votaziun vegn agiuntada ina curta explicaziun objectiva dal Cussegl federal che tegna er quint da las opiniuns da minoritads impurtantas. Il text da votaziun sto cuntegnair la formulaziun exacta da las dumondas fatgas sin il cedel da votar. Tar iniziativas dal pievel e tar referendums communitgeschan ils comités lur arguments al Cussegl federal e quel als resguarda en sias explicaziuns davart las votaziuns. Il Cussegl federal po midar u refusar remartgas ingiuriusas, dal tuttafatg cuntrarias a la vardad u memia lungas. Renviaments a funtaunas electronicas dastgan vegnir integrads en las explicaziuns davart las votaziuns mo, sche l' autura u l' autur dal renviament declera en scrit, che questas funtaunas n' hajan betg cuntegns illegals e ch' ellas na mainian betg a publicaziuns electronicas cun cuntegns illegals. 
^3 Las persunas cun dretg da votar survegnan ils documents ch' èn necessaris per ina votaziun valaivla tenor il dretg chantunal ( cedels da votar, attest da votar, cuverta da votar, bul da controlla etc.) almain 3 ed il pli baud 4 emnas avant il di da la votaziun. Il text da votaziun e las explicaziuns dastgan er vegnir consegnads pli baud. La Chanzlia federala publitgescha il text da votaziun e las explicaziuns en furma electronica almain 6 emnas avant il di da la votaziun. 
^4 Ils chantuns pon autorisar las vischnancas tras lescha da consegnar il text da votaziun e las explicaziuns mo ina giada per chasada, nun ch' ina persuna cun dretg da votar che fa part da la chasada pretendia la consegna persunala. 
Lescha federala dals 17 da december 1976 davart ils dretgs politics: Art. 12
Art. 12 Cedels da votar nunvalaivels 
^1 Ils cedels da votar èn nunvalaivels, sch' els: 
a. n' èn betg uffizials; 
b. èn emplenids auter che a maun; 
c. na mussan betg cleramain la voluntad da la votanta u dal votant; 
d. cuntegnan remartgas ingiuriusas u èn marcads cun segns evidents; 
e. … 
^2 Resalvads restan ils motivs da nunvalaivladad e da nullitad che resultan da la procedura chantunala ( cuverta da votar, bul da controlla e.u.v.). 
^3 Il dretg d' in chantun che realisescha emprovas cun la votaziun electronica definescha las premissas per la votaziun valaivla ed ils motivs da nunvalaivladad. 
Lescha federala dals 17 da december 1976 davart ils dretgs politics: Art. 13
Art. 13 Constataziun dal resultat da la votaziun 
^1 Per eruir il resultat da la votaziun na vegnan betg considerads ils cedels da votar vids e nunvalaivels. 
^2 Sch' i dat en in chantun precis uschè bleras vuschs "gea" sco "na", vegn sia vusch da chantun quintada tar ils chantuns che refusan il project da votaziun. 
Lescha federala dals 17 da december 1976 davart ils dretgs politics: Art. 14
Art. 14 Protocol da votaziun 
^1 En mintga biro da votaziun vegn fatg in protocol davart il resultat da la votaziun che inditgescha il dumber total da las persunas cun dretg da votar, sco er il dumber dals Svizzers a l' exteriur cun dretg da votar, il dumber dals votants, dals cedels da votar vids, nunvalaivels e valaivels sco er da las vuschs "gea" e "na". 
^2 Il protocol vegn tramess vinavant a la regenza chantunala. Quella cumpilescha ils resultats provisorics da tut il chantun, als communitgescha a la Chanzlia federala ed als publitgescha en il Fegl uffizial chantunal entaifer 13 dis suenter il di da la votaziun. En cas da basegn edescha ella in supplement spezial dal Fegl uffizial chantunal. 
^3 Ils chantuns transmettan ils protocols - sin dumonda er ils cedels da votar - a la Chanzlia federala entaifer 10 dis suenter ch' il termin da recurs è scadì ( art. 79 al. 3). Suenter la verificaziun dal resultat da la votaziun vegnan destruids ils cedels da votar. 
Lescha federala dals 17 da december 1976 davart ils dretgs politics: Art. 15
Art. 15 Verificaziun e publicaziun dal resultat da la votaziun 
^1 Il Cussegl federal eruescha il resultat da la votaziun en moda lianta ( verificaziun), uschespert ch' igl è segir ch' i n' èn entrads nagins recurs da votaziun tar il Tribunal federal ubain uschespert ch' igl è vegnì decidì davart quels. 
^2 Il conclus da verificaziun vegn publitgà en il Fegl uffizial federal. 
^3 Midadas da la Constituziun federala entran en vigur cun l' approvaziun dal pievel e dals chantuns, nun ch' il project fixeschia insatge auter. 
^4 Sch' ina midada da dretg na cumporta nagin retard e sch' il resultat da la votaziun è evident, po il Cussegl federal u l' Assamblea federala metter en vigur provisoricamain projects da lescha u conclus federals davart l' approvaziun da contracts internaziunals ubain laschar en vigur u abolir provisoricamain leschas ch' èn vegnidas decleradas sco urgentas anc avant che publitgar il conclus da verificaziun. 
Lescha federala dals 17 da december 1976 davart ils dretgs politics: Art. 16
Art. 16 Repartiziun dals sezs sin ils chantuns 
^1 Per reparter ils sezs dal Cussegl naziunal sin ils chantuns è decisiv il dumber da las abitantas e dals abitants che resulta dals registers, che vegnan stabilids a basa da las enquistas fatgas en il rom da la dumbraziun dal pievel tenor la Lescha federala dals 22 da zercladur 2007 davart la dumbraziun federala dal pievel e realisadas durant l' onn chalendar che suonda las ultimas elecziuns per la renovaziun totala dal Cussegl naziunal. 
^2 Sa basond sin la constataziun lianta dal dumber da las abitantas e dals abitants tenor l' artitgel 13 da la Lescha federala dals 22 da zercladur 2007 davart la dumbraziun federala dal pievel, fixescha il Cussegl federal en moda lianta, quants sezs che vegnan repartids sin ils singuls chantuns per la proxima elecziun per la renovaziun totala dal Cussegl naziunal. 
Lescha federala dals 17 da december 1976 davart ils dretgs politics: Art. 17
Art. 17 Procedura da repartiziun 
Ils 200 sezs dal Cussegl naziunal vegnan repartids sin ils chantuns tenor la suandanta procedura: 
a. Repartiziun anticipada: 
b. Repartiziun principala: Mintga chantun restant survegn tants sezs sco quai che l' ultima cifra da repartiziun è cuntegnida en ses dumber d' abitantas e d' abitants. 
c. Repartiziun restanta: Ils sezs restants vegnan repartids sin ils chantuns cun las cifras restantas las pli grondas. Sche plirs chantuns cuntanschan la medema cifra restanta, vegnan els eliminads tenor la successiun dals rests ils pli pitschens che resultan suenter la divisiun da lur dumber d' abitantas e d' abitants tras l' emprima cifra da repartiziun. Sche er quests rests èn eguals, decida la sort. 
Lescha federala dals 17 da december 1976 davart ils dretgs politics: Art. 18
Art. 18 
Lescha federala dals 17 da december 1976 davart ils dretgs politics: Art. 19
Art. 19 Termin da las elecziuns 
^1 Las elecziuns per la renovaziun totala ordinaria dal Cussegl naziunal han lieu la penultima dumengia d' october. La regenza chantunala fixescha il proxim termin pussaivel per las elecziuns substitutivas e cumplementaras. 
^2 Il Cussegl federal fixescha il termin per la renovaziun totala extraordinaria en il senn da l' artitgel 193 alinea 3 da la Constituziun federala. 
Lescha federala dals 17 da december 1976 davart ils dretgs politics: Art. 20
Art. 20 Decisiun tras la sort 
Sch' i sto vegnir tratg la sort, vegn quai fatg sin plaun chantunal tras ordinaziun da la regenza chantunala, sin plaun federal tras ordinaziun dal Cussegl federal. 
Lescha federala dals 17 da december 1976 davart ils dretgs politics: Art. 20a
Art. 20a 
Lescha federala dals 17 da december 1976 davart ils dretgs politics: Art. 21
Art. 21 Termin final per inoltrar las glistas da candidatas e da candidats 
^1 Il dretg chantunal fixescha in glindesdi tranter il 1. d' avust ed ils 30 da settember da l' onn electoral sco termin final per inoltrar las glistas da candidatas e da candidats sco er l' autoritad, a la quala ston vegnir inoltradas las propostas electoralas. 
^2 Las propostas electoralas ston arrivar tar l' autoritad chantunala il pli tard il di dal termin final per inoltrar las glistas da candidatas e da candidats. 
^3 Ils chantuns annunzian immediatamain mintga proposta electorala a la Chanzlia federala. 
Lescha federala dals 17 da december 1976 davart ils dretgs politics: Art. 22
Art. 22 Dumber e designaziun da las candidatas e dals candidats 
^1 Ina proposta electorala dastga cuntegnair maximalmain tants nums da persunas elegiblas sco quai ch' i ston vegnir elegidas commembras e commembers dal Cussegl naziunal en il circul electoral, e nagin num dapli che duas giadas. Sch' ina proposta electorala cuntegna dapli nums, vegnan stritgads ils ultims. 
^2 Las propostas electoralas ston inditgar: num e prenum, schlattaina, data da naschientscha, professiun, adressa e lieu d' origin da las candidatas e dals candidats. 
^3 Mintga candidata e mintga candidat sto confermar en scrit ch' ella u ch' el acceptia la proposta electorala. Sche la conferma manca, vegn stritgà ses num. 
Lescha federala dals 17 da december 1976 davart ils dretgs politics: Art. 23
Art. 23 Denominaziun da la proposta electorala 
Mintga proposta electorala sto avair ina denominaziun ch' è adattada per la differenziar dad autras propostas electoralas. Las gruppaziuns ch' inoltreschan propostas electoralas cun elements identics en la denominaziun principala e che las vulan colliar ina cun l' autra, designeschan ina da las propostas electoralas sco glista da tschep. 
Lescha federala dals 17 da december 1976 davart ils dretgs politics: Art. 24
Art. 24 Dumber minimal da suttascripziuns 
^1 Mintga proposta electorala sto esser suttascritta a maun d' in dumber minimal da persunas cun dretg da votar che han lur domicil politic en il circul electoral. Il dumber minimal importa: 
a. 100 en chantuns cun 2 fin 10 sezs; 
b. 200 en chantuns cun 11 fin 20 sezs; 
c. 400 en chantuns cun passa 20 sezs. 
^2 Ina persuna cun dretg da votar na dastga betg suttascriver dapli ch' ina proposta electorala. Ella na po betg retrair sia suttascripziun suenter l' inoltraziun da la proposta electorala. 
^3 Ils dumbers minimals tenor l' alinea 1 na valan betg per ina partida che: 
a. era registrada la fin da l' onn che preceda las elecziuns confurm a l' urden tar la Chanzlia federala ( art. 76a); 
b. inoltrescha en il chantun ina suletta proposta electorala; 
c. represchenta durant la perioda d' uffizi scadenta il medem circul electoral en il Cussegl naziunal u che ha survegnì tar l' ultima elecziun per la renovaziun totala en il medem chantun almain 3 pertschient da las vuschs. 
^4 La partida tenor l' alinea 3 sto inoltrar mo las suttascripziuns legalmain valaivlas da tut las candidatas e da tut ils candidats sco er da las persunas che presidieschan la partida e da quellas che mainan las fatschentas. 
Lescha federala dals 17 da december 1976 davart ils dretgs politics: Art. 25
Art. 25 Represchentanta u represchentant da la proposta electorala 
^1 Las persunas che suttascrivan ina proposta electorala ston designar ina represchentanta u in represchentant ed ina suppleanta u in suppleant. Sch' ellas desistan da far quai, valan las persunas che stattan a l' emprima ed a la segunda plazza sin la glista da suttascripziuns sco represchentantas respectivamain sco suppleantas. 
^2 La persuna represchentanta, ed en cas d' impediment sia suppleanta, èn autorisadas ed obligadas da far las decleraziuns legalmain valaivlas per eliminar differenzas, e quai en num da las persunas che han suttascrit la proposta electorala. 
Lescha federala dals 17 da december 1976 davart ils dretgs politics: Art. 26
Art. 26 Prender invista da las propostas electoralas 
Las votantas ed ils votants d' in circul electoral pon prender invista dals nums da las persunas che han suttascrit ina proposta electorala tar l' autoritad cumpetenta. 
Lescha federala dals 17 da december 1976 davart ils dretgs politics: Art. 27
Art. 27 Candidaturas multiplas 
^1 Sch' il num d' ina candidata u d' in candidat vegn scrit sin pliras propostas electoralas d' in circul electoral, al stritga il chantun immediatamain da tut las propostas electoralas. 
^2 La Chanzlia federala stritga immediatamain ils nums da las candidatas e dals candidats da la proposta electorala ch' èn gia inditgads sin ina glista u sin ina proposta electorala d' in auter chantun. 
^3 La Chanzlia federala communitgescha immediatamain las stritgadas als chantuns pertutgads. 
Lescha federala dals 17 da december 1976 davart ils dretgs politics: Art. 28
Art. 28 
Lescha federala dals 17 da december 1976 davart ils dretgs politics: Art. 29
Art. 29 Eliminaziun da mancanzas; propostas da substituziun 
^1 Il chantun controlla las propostas electoralas e fixescha in termin, entaifer il qual la represchentanta u il represchentant da las persunas che han suttascrit po eliminar las mancanzas da la proposta electorala, midar denominaziuns che pon chaschunar confusiuns ed inoltrar propostas da substituziun per nums da candidatas e da candidats ch' èn vegnids stritgads uffizialmain. 
^2 Las candidatas ed ils candidats che vegnan proponids sco suppleantas e suppleants ston confermar en scrit ch' ellas e ch' els acceptian la proposta electorala. Sche questa conferma manca, sch' il num respectiv è gia scrit sin in' autra proposta electorala u sche la candidata u il candidat n' è betg elegibel, vegn la proposta da substituziun stritgada. Sche la represchentanta u sch' il represchentant na pretenda nagut auter, vegnan las propostas da substituziun messas en successiun a la fin da la proposta electorala. 
^3 Sch' ina mancanza na vegn betg eliminada entaifer il termin fixà, è la proposta electorala nunvalaivla. Sche la mancanza concerna mo ina candidata u in candidat, vegn stritgà sulettamain ses num. 
^4 A partir dal segund glindesdi suenter il termin final per inoltrar las propostas electoralas na pon quellas betg pli vegnir modifitgadas. Il dretg chantunal po scursanir il termin da rectificaziun ad in' emna. 
Lescha federala dals 17 da december 1976 davart ils dretgs politics: Art. 30
Art. 30 Glistas 
^1 Las propostas electoralas rectifitgadas sa numnan glistas. 
^2 A las glistas vegnan attribuids numers d' ordinaziun. 
Lescha federala dals 17 da december 1976 davart ils dretgs politics: Art. 31
Art. 31 Colliaziun da glistas 
^1 Duas u dapli glistas pon furmar ina colliaziun da glistas fin il pli tard a la fin dal termin da rectificaziun ( art. 29 al. 4), sche las persunas cun dretg da votar ubain lur represchentantas e lur represchentants han suttascrit ina decleraziun concordanta. Entaifer la colliaziun da glistas èn admessas sulettamain sutcolliaziuns da glistas. 
1^bis Sutcolliaziuns èn valaivlas mo tranter glistas cun la medema denominaziun che sa differenzieschan sulettamain tras in supplement che caracterisescha la schlattaina, l' appartegnientscha da la gruppaziun, la regiun u la vegliadetgna da las candidatas e dals candidats. 
^2 Colliaziuns e sutcolliaziuns da glistas ston vegnir menziunadas sin ils cedels electorals prestampads. 
^3 Decleraziuns davart colliaziuns e davart sutcolliaziuns da glistas na pon betg vegnir revocadas. 
Lescha federala dals 17 da december 1976 davart ils dretgs politics: Art. 32
Art. 32 Publicaziun da las glistas 
^1 Il chantun publitgescha las glistas cun lur denominaziuns e cun lur numers d' ordinaziun sco er cun il renviament a colliaziuns ed a sutcolliaziuns da glistas uschè baud sco pussaivel en il Fegl uffizial chantunal. 
^2 La Chanzlia federala publitgescha las glistas en furma electronica, inditgond il num, il prenum, l' onn da naschientscha, la professiun, il lieu d' origin ed il domicil da las candidatas e dals candidats. 
Lescha federala dals 17 da december 1976 davart ils dretgs politics: Art. 33
Art. 33 Elavuraziun e consegna dals cedels electorals 
^1 Ils chantuns emettan per mintga glista ils cedels electorals che cuntegnan la denominaziun da la glista, eventualmain la colliaziun da glistas, il numer d' ordinaziun e las indicaziuns davart las candidatas e davart ils candidats ( almain num, prenum e domicil) sco er cedels electorals betg prestampads. 
1^bis Sch' in chantun fa formulars da registraziun empè da cedels electorals, survegnan las persunas cun dretg da votar supplementarmain in document che cuntegna las indicaziuns da tut las candidatas e da tut ils candidats, las denominaziuns da las glistas sco er las colliaziuns e las sutcolliaziuns da glistas. 
^2 Ils chantuns tramettan a las persunas cun dretg da votar fin il pli tard 10 dis avant il di da l' elecziun in set cumplet da tut ils cedels electorals. 
^3 Las persunas che han suttascrit ina proposta electorala pon retrair tar las chanzlias chantunalas ulteriurs cedels electorals prestampads per il pretsch custant. 
Lescha federala dals 17 da december 1976 davart ils dretgs politics: Art. 34
Art. 34 Mussavia electoral 
La Chanzlia federala edescha avant mintga elecziun per la renovaziun totala in curt mussavia electoral che vegn tramess - ensemen cun ils cedels electorals ( art. 33 al. 2) - a las persunas cun dretg da votar dals chantuns cun elecziuns da proporz. 
Lescha federala dals 17 da december 1976 davart ils dretgs politics: Art. 35
Art. 35 Emplenir il cedel electoral 
^1 Tgi che dovra il cedel electoral vid, po scriver sin la glista ils nums da las candidatas e dals candidats elegibels sco er la denominaziun da la glista u il numer d' ordinaziun d' ina glista. 
^2 Tgi che dovra in cedel electoral prestampà, po stritgar nums da candidatas e da candidats prestampads. Ins po er inscriver nums da candidatas e da candidats d' autras glistas ( panaschar). Ultra da quai pon ins stritgar il numer d' ordinaziun e la denominaziun da la glista prestampada u remplazzar quels tras in auter numer u tras in' autra denominaziun. 
^3 Ins po scriver il num d' ina candidata u d' in candidat duas giadas sin il medem cedel electoral ( cumular). 
Lescha federala dals 17 da december 1976 davart ils dretgs politics: Art. 36
Art. 36 Vuschs per defunctas e defuncts 
Vuschs per candidatas e per candidats ch' èn morts dapi la rectificaziun da las glistas ( art. 29 al. 4) valan sco vuschs da candidat. 
Lescha federala dals 17 da december 1976 davart ils dretgs politics: Art. 37
Art. 37 Vuschs supplementaras 
^1 Sch' in cedel electoral cuntegna main vuschs da candidat valaivlas che persunas ch' èn d' eleger en il circul electoral per il Cussegl naziunal, valan las lingias vidas sco vuschs supplementaras per la glista ch' è inditgada cun la denominaziun u cun il numer d' ordinaziun sin il cedel electoral. Sche la denominaziun u il numer d' ordinaziun manca ubain sch' il cedel electoral cuntegna dapli ch' ina denominaziun da glista u dapli ch' in numer d' ordinaziun, na valan las lingias vidas betg ( vuschs vidas). 
^2 Sch' igl èn vegnidas inoltradas en in chantun pliras glistas regiunalas cun la medema denominaziun, vegnan las vuschs supplementaras sin in cedel electoral, che na cuntegna betg il num da la regiun, attribuidas a la glista da la regiun, nua ch' il cedel electoral è vegnì consegnà. 
2^bis En las ulteriuras pussaivladads d' applitgar l' artitgel 31 alinea 1 vegnan las vuschs supplementaras attribuidas a quella glista che vegn designada sin il cedel electoral. Las vuschs supplementaras che figureschan sin cedels electorals designads en moda insuffizienta vegnan attribuidas a quella glista che la gruppaziun ha designà sco glista da tschep. 
^3 Ils nums che na figureschan betg sin ina glista dal circul electoral, vegnan stritgads. ... 
^4 En cas d' ina cuntradicziun tranter la denominaziun da la glista ed il numer d' ordinaziun vala la denominaziun da la glista. 
Lescha federala dals 17 da december 1976 davart ils dretgs politics: Art. 38
Art. 38 Cedels electorals nunvalaivels e vuschs da candidat nunvalaivlas 
^1 Cedels electorals èn nunvalaivels, sch' els: 
a. na cuntegnan nagin num d' ina candidata u d' in candidat dal circul electoral; 
b. n' èn betg uffizials; 
c. èn vegnids emplenids u midads auter che a maun; 
d. cuntegnan remartgas ingiuriusas u èn marcads cun segns evidents; 
e. … 
^2 Sch' il num d' ina candidata u d' in candidat è scrit dapli che duas giadas sin in cedel electoral, vegnan stritgadas las repetiziuns ch' èn da memia. 
^3 Sch' in cedel electoral cuntegna dapli nums che quai ch' igl èn avant maun sezs, vegnan stritgads ils ultims nums. 
^4 Resalvads restan ils motivs da nunvalaivladad e da nullitad che resultan da la procedura chantunala ( cuverta da votar, bul da controlla e.u.v.). 
^5 Il dretg d' in chantun che realisescha emprovas cun la votaziun electronica definescha las premissas per la votaziun valaivla ed ils motivs da nunvalaivladad. 
Lescha federala dals 17 da december 1976 davart ils dretgs politics: Art. 39
Art. 39 Cumpilaziun dals resultats 
Suenter che l' elecziun è ida a fin erueschan ils chantuns sin basa dals protocols dals biros electorals: 
a. il dumber da las persunas cun dretg da votar ed il dumber da las persunas che han votà; 
b. il dumber dals cedels electorals valaivels, nunvalaivels e vids; 
c. il dumber da vuschs che las singulas candidatas e ch' ils singuls candidats da mintga glista han survegnì ( vuschs da candidat); 
d. il dumber da las vuschs supplementaras da mintga glista ( art. 37); 
e. la summa da las vuschs da candidat e da las vuschs supplementaras da las singulas glistas ( vuschs da partida); 
f. per las colliaziuns da glistas: il dumber total da las vuschs che la gruppa da glistas ha survegnì; 
g. il dumber da las vuschs vidas. 
Lescha federala dals 17 da december 1976 davart ils dretgs politics: Art. 40
Art. 40 Emprima repartiziun dals mandats sin las glistas 
^1 Il dumber da las vuschs da partida valaivlas da tut las glistas vegn dividì cun il dumber da mandats che duain vegnir attribuids plus 1. La proxima cifra entira pli auta è la cifra da repartiziun. 
^2 A mintga glista vegnan attribuids tants mandats sco quai che la cifra da repartiziun è cuntegnida en ses dumber da vuschs. 
^3 ... 
Lescha federala dals 17 da december 1976 davart ils dretgs politics: Art. 41
Art. 41 Ulteriuras repartiziuns 
^1 Sch' i n' èn anc betg repartids tut ils mandats, vegnan ils mandats restants attribuids separadamain in suenter l' auter tenor las suandantas reglas: 
a. il dumber da vuschs da mintga glista vegn dividì cun il dumber dals mandats ch' èn gia vegnids attribuids ad ella plus 1; 
b. il proxim mandat vegn attribuì a quella glista che posseda il quozient il pli grond; 
c. sche pliras glistas han - sin basa dal medem quozient - il medem dretg sin il proxim mandat, survegn quella glista il mandat che posseda il rest il pli grond suenter la divisiun tenor l' artitgel 40 alinea 2; 
d. sch' igl è anc adina uschia, che pliras glistas han il medem dretg sin il proxim mandat, vegn quel attribuì a la glista che dispona dal dumber da vuschs da partida il pli grond; 
e. han anc adina pliras glistas il medem dretg sin il proxim mandat, vegn quel attribuì a la glista, tar la quala la candidata u il candidat che vegn en dumonda per l' elecziun ha survegnì las pli bleras vuschs; 
f. sche pliras talas candidatas u plirs tals candidats han survegnì il medem dumber da vuschs, vegn tratga la sort. 
^2 Questa procedura vegn repetida fin che tut ils mandats èn repartids. 
Lescha federala dals 17 da december 1976 davart ils dretgs politics: Art. 42
Art. 42 Repartiziun dals mandats sin las colliaziuns da glistas 
^1 Mintga gruppa da glistas che furma ina colliaziun da glistas vegn tractada al cumenzament da la repartiziun dals mandats sco in' unica glista. 
^2 Ils mandats vegnan repartids sin las singulas glistas da la gruppa tenor ils artitgels 40 e 41. L' artitgel 37 alineas 2 e 2 resta resalvà. 
Lescha federala dals 17 da december 1976 davart ils dretgs politics: Art. 43
Art. 43 Eruida da las persunas elegidas e dals suppleants 
^1 Ils mandats attribuids a las glistas vegnan repartids sin las candidatas ed ils candidats che han survegnì las pli bleras vuschs. 
^2 Las candidatas ed ils candidats che n' èn betg elegids daventan suppleantas e suppleants tenor las vuschs ch' ellas e ch' els han survegnì. 
^3 En cas d' egualitad da las vuschs vegn tratga la sort per la successiun. 
Lescha federala dals 17 da december 1976 davart ils dretgs politics: Art. 44
Art. 44 Mandats da memia 
Sch' i vegnan attribuids ad ina glista dapli mandats che quai ch' igl èn avant maun candidatas e candidats sin la glista, ha lieu in' elecziun cumplementara tenor l' artitgel 56 per ils mandats da memia. 
Lescha federala dals 17 da december 1976 davart ils dretgs politics: Art. 45
Art. 45 Elecziun taciturna 
^1 Sche tut las glistas na cuntegnan betg dapli candidatas e candidats che quai ch' igl èn avant maun mandats, declera la regenza chantunala tut las candidatas e tut ils candidats sco elegids. 
^2 Sche tut las glistas cuntegnan ensemen main candidatas e candidats che quai ch' igl èn avant maun mandats, han lieu elecziuns cumplementaras tenor l' artitgel 56 alinea 3 per ils mandats restants. 
Lescha federala dals 17 da december 1976 davart ils dretgs politics: Art. 46
Art. 46 Elecziun senza glistas 
^1 Sch' i n' èn avant maun naginas glistas, po vegnir vuschà per mintga persuna elegibla. Elegidas èn las persunas cun ils dumbers da vuschs ils pli gronds. 
^2 Sch' in cedel electoral cuntegna dapli nums che quai ch' igl èn avant maun mandats, vegnan stritgads ils ultims nums. 
^3 Ultra da quai valan las disposiziuns ch' èn decisivas per circuls electorals cun in mandat confurm al senn. 
Lescha federala dals 17 da december 1976 davart ils dretgs politics: Art. 47
Art. 47 Procedura 
^1 En circuls electorals, nua ch' i sto vegnir elegì mo ina persuna en il Cussegl naziunal, po vegnir vuschà per mintga persuna elegibla. Elegida è quella persuna che survegn las pli bleras vuschs. En cas d' egualitad da las vuschs decida la sort. 
^2 Il dretg chantunal po prevair in' elecziun taciturna, sch' igl è entrada mo ina suletta candidatura valaivla tar l' autoritad chantunala cumpetenta fin il 48avel di ( 7avel glindesdi) avant l' elecziun a las 12.00. 
Lescha federala dals 17 da december 1976 davart ils dretgs politics: Art. 48
Art. 48 Cedels electorals 
Ils chantuns tramettan in cedel electoral a las persunas cun dretg da votar fin il pli tard 10 dis avant il di da l' elecziun. 
Lescha federala dals 17 da december 1976 davart ils dretgs politics: Art. 49
Art. 49 Cedels electorals nunvalaivels 
^1 Cedels electorals èn nunvalaivels, sch' els: 
a. cuntegnan nums da differentas persunas; 
b. n' èn betg uffizials; 
c. èn emplenids auter che a maun; 
d. cuntegnan remartgas ingiuriusas u èn marcads cun segns evidents; 
e. … 
^2 Resalvads restan ils motivs da nunvalaivladad e da nullitad che resultan da la procedura chantunala ( cuverta da votar, bul da controlla e.u.v.). 
^3 Il dretg d' in chantun che realisescha emprovas cun la votaziun electronica definescha las premissas per la votaziun valaivla ed ils motivs da nunvalaivladad. 
Lescha federala dals 17 da december 1976 davart ils dretgs politics: Art. 50
Art. 50 Chantuns cun la pussaivladad d' elecziuns taciturnas 
^1 Sch' il dretg chantunal prevesa la pussaivladad d' elecziuns taciturnas, ston tut las candidatas e tut ils candidats ch' èn vegnids proponids entaifer il termin fixà vegnir prestampads sin il cedel electoral. 
^2 Per la votaziun fa la votanta u il votant cun agen maun ina crusch en il champ sper il num da la candidata u dal candidat. 
^3 Nunvalaivels èn: 
a. vuschs accordadas a candidatas ed a candidats che na figureschan betg sin il cedel electoral prestampà; 
b. cedels electorals, nua ch' ins ha fatg ina crusch tar dapli ch' ina candidata u ch' in candidat. 
Lescha federala dals 17 da december 1976 davart ils dretgs politics: Art. 51
Art. 51 Elecziuns substitutivas 
Ils artitgels 47 fin 49 valan er per las elecziuns substitutivas. 
Lescha federala dals 17 da december 1976 davart ils dretgs politics: Art. 52
Art. 52 Communicaziun da l' elecziun; publicaziun dals resultats 
^1 Suenter avair eruì ils resultats communitgescha la regenza chantunala immediatamain a las persunas elegidas en scrit lur elecziun ed al Cussegl federal ils nums da las persunas elegidas. 
^2 Il chantun publitgescha ils resultats da tut las candidatas e da tut ils candidats ed eventualmain da tut las glistas - inditgond la pussaivladad da far recurs - en il Fegl uffizial chantunal, e quai il pli tard entaifer 8 dis suenter il di da l' elecziun. 
^3 Ils resultats da las elecziuns per la renovaziun totala, da las elecziuns cumplementaras e da las elecziuns substitutivas ston vegnir publitgads en il Fegl uffizial federal. Ils resultats vegnan publitgads pled per pled er en la versiun electronica. 
^4 Immediatamain suenter ch' il termin da recurs è scadì ( art. 77 al. 2) transmetta il chantun il protocol electoral a la Chanzlia federala. Ils cedels electorals vegnan tramess entaifer 10 dis suenter ch' il termin da recurs è scadì al lieu inditgà da la Chanzlia federala. 
Lescha federala dals 17 da december 1976 davart ils dretgs politics: Art. 53
Art. 53 Verificaziun da l' elecziun 
^1 La sesida constitutiva dal Cussegl naziunal nov elegì ha lieu il 7avel glindesdi suenter l' elecziun. A chaschun da questa sesida sto l' emprim vegnir verifitgada la valaivladad da las elecziuns. Il cussegl è constituì, cur che l' elecziun d' almain la maioritad da sias commembras e da ses commembers è vegnida declerada sco valaivla. Il Cussegl naziunal fixescha la procedura en ses reglament. 
^2 Tgi che po preschentar ina conferma da sia elecziun da la regenza chantunala, po prender part a questa sesida e vuschar, danor en atgna chaussa. 
^3 Sch' ina suppleanta u in suppleant suonda en in mandat ubain sch' ina nova commembra u in nov commember vegn elegì tras elecziuns cumplementaras u tras elecziuns substitutivas, dastga quella u quel prender part a las tractativas pir cur che sia elecziun è vegnida verifitgada. 
Lescha federala dals 17 da december 1976 davart ils dretgs politics: Art. 54
Art. 54 Demissiun 
La demissiun d' ina commembra u d' in commember dal Cussegl naziunal sto vegnir communitgada en scrit a la presidenta u al president dal Cussegl naziunal. 
Lescha federala dals 17 da december 1976 davart ils dretgs politics: Art. 55
Art. 55 Substituziun 
^1 Sch' ina commembra u in commember dal Cussegl naziunal sa retira avant la fin da sia perioda d' uffizi, declera la regenza chantunala l' emprima suppleanta u l' emprim suppleant da la medema glista sco elegida u sco elegì. 
^2 Sche la suppleanta u il suppleant na po u na vul betg entrar en funcziun, avanza la proxima u il proxim da la glista. 
Lescha federala dals 17 da december 1976 davart ils dretgs politics: Art. 56
Art. 56 Elecziun cumplementara 
^1 Sch' in mandat na po betg vegnir occupà cun ina suppleanta u cun in suppleant da la glista, pon trais tschintgavels da las persunas che han suttascrit la glista ( art. 24 al. 1) ubain la suprastanza da la partida chantunala ( art. 24 al. 3) che ha inoltrà la glista, sin la quala figurava la commembra u il commember che sa retira, preschentar ina proposta electorala. 
^2 La regenza chantunala declera en quel cas senza elecziun a l' urna la candidata proponida u il candidat proponì sco elegida u sco elegì tenor l' artitgel 45, e quai suenter la rectificaziun da la proposta electorala ( art. 22 e 29). 
^3 Sch' il dretg da proponer candidatas e candidats na vegn betg duvrà, ha lieu in' elecziun dal pievel. Sch' i ston vegnir occupads plirs mandats, vegnan applitgadas las disposiziuns davart l' elecziun da proporz, uschiglio quellas davart l' elecziun da maiorz. 
Lescha federala dals 17 da december 1976 davart ils dretgs politics: Art. 57
Art. 57 Fin da la perioda d' uffizi 
La perioda d' uffizi dal Cussegl naziunal va a fin cun la constituziun dal cussegl nov elegì. 
Lescha federala dals 17 da december 1976 davart ils dretgs politics: Art. 58
Art. 58 Publicaziun 
Ils decrets che suttastattan al referendum obligatoric vegnan publitgads tras l' Assamblea federala suenter lur approvaziun. Il Cussegl federal ordinescha la votaziun. 
Lescha federala dals 17 da december 1976 davart ils dretgs politics: Art. 59
Art. 59 
Lescha federala dals 17 da december 1976 davart ils dretgs politics: Art. 59a
Art. 59a Significaziun dal termin 
Il referendum sto vegnir pretendì dal dumber da chantuns previs en la Constituziun federala u inoltrà cun il dumber necessari da suttascripziuns inclusiv l' attestaziun dal dretg da votar a la Chanzlia federala avant ch' il termin da referendum scadia. 
Lescha federala dals 17 da december 1976 davart ils dretgs politics: Art. 59b
Art. 59b Inadmissibladad da la retratga 
In referendum na po betg vegnir retratg. 
Lescha federala dals 17 da december 1976 davart ils dretgs politics: Art. 59c
Art. 59c Votaziun dal pievel 
Sch' il referendum è reussì, ordinescha il Cussegl federal la votaziun dal pievel. 
Lescha federala dals 17 da december 1976 davart ils dretgs politics: Art. 60
Art. 60 Glista da suttascripziuns 
^1 Sch' ina dumonda da referendum vegn dada libra per la suttascripziun, sto la glista da suttascripziuns cuntegnair las suandantas indicaziuns ( sin in fegl, sin ina pagina u sin ina charta): 
a. il chantun e la vischnanca politica, nua che las persunas che suttascrivan han il dretg da votar; 
b. il titel dal relasch cun la data dal conclus da l' Assamblea federala; 
c. il renviament che quella persuna, che falsifitgescha il resultat d' ina rimnada da suttascripziuns per in referendum ( art. 282 CP) ubain che corrumpa u sa lascha corrumper tar ina rimnada da suttascripziuns ( art. 281 CP), è chastiabla. 
^2 Sche pliras dumondas da referendum vegnan dadas libras per la suttascripziun, sto vegnir fatga per mintgina da quellas in' atgna glista da suttascripziuns. Glistas da suttascripziuns da pliras dumondas dastgan figurar sin la medema pagina sulettamain, sch' ellas pon vegnir separadas ina da l' autra, cur ch' ellas vegnan inoltradas. 
Lescha federala dals 17 da december 1976 davart ils dretgs politics: Art. 60a
Art. 60a Glistas da suttascripziuns en furma electronica 
Tgi che telechargia ina glista da suttascripziuns electronica che vegn messa a disposiziun per in referendum è responsabel da controllar che quella adempleschia tut las pretensiuns formalas tenor la lescha. 
Lescha federala dals 17 da december 1976 davart ils dretgs politics: Art. 61
Art. 61 Suttascripziun 
^1 La persuna cun dretg da votar sto scriver ses num a maun e legibel sin la glista da suttascripziuns ed agiuntar sia suttascripziun cun agen maun. 
1^bis Persunas cun dretg da votar che n' èn betg ablas da scriver pon laschar inscriver lur num tras ina persuna cun dretg da votar da lur tscherna. Quella agiunta sia atgna suttascripziun al num da la persuna che n' è betg abla da scriver e tascha davart il cuntegn da las instrucziuns survegnidas. 
^2 La persuna cun dretg da votar sto far tut las ulteriuras indicaziuns ch' èn necessarias per constatar sia identitad, sco il prenum, la data da naschientscha e l' adressa. 
^3 Ella dastga suttascriver la medema dumonda da referendum mo ina giada. 
Lescha federala dals 17 da december 1976 davart ils dretgs politics: Art. 62
Art. 62 Attestaziun dal dretg da votar 
^1 Las glistas da suttascripziuns ston vegnir tramessas a temp a l' uffizi ch' è cumpetent per l' attestaziun dal dretg da votar tenor il dretg chantunal, e quai avant ch' il termin da referendum saja scadì. 
^2 L' uffizi attesta che las persunas che han suttascrit la glista da suttascripziuns hajan il dretg da votar en chaussas federalas en la vischnanca inditgada e returna immediatamain las glistas a las spedituras ed als spediturs. 
^3 L' attestaziun sto inditgar en pleds u en cifras il dumber da las suttascripziuns attestadas; ella sto cuntegnair la data e la suttascripziun a maun da la funcziunaria u dal funcziunari sco er il bul u il supplement che designescha sia funcziun uffiziala. 
^4 L' attestaziun dal dretg da votar per las persunas che han suttascrit in referendum po vegnir dada en total per pliras glistas. 
Lescha federala dals 17 da december 1976 davart ils dretgs politics: Art. 63
Art. 63 Refusa d' attestar il dretg da votar 
^1 L' attestaziun dal dretg da votar vegn refusada, sche las premissas da l' artitgel 61 n' èn betg ademplidas. 
^2 Sche persunas cun dretg da votar han suttascrit pliras giadas, vegn attestada mo ina suttascripziun. 
^3 Il motiv da la refusa sto vegnir inditgà sin la glista da suttascripziuns. 
Lescha federala dals 17 da december 1976 davart ils dretgs politics: Art. 64
Art. 64 Exclusiun da prender invista da las glistas 
^1 ... 
^2 Glistas da suttascripziuns inoltradas na vegnan betg returnadas ed i na po betg vegnir prendì invista da questas glistas. 
Lescha federala dals 17 da december 1976 davart ils dretgs politics: Art. 65
Art. 65 
Lescha federala dals 17 da december 1976 davart ils dretgs politics: Art. 66
Art. 66 Reussida 
^1 Suenter ch' il termin da referendum è scadì controlla la Chanzlia federala, sch' il referendum dispona dal dumber minimal prescrit da suttascripziuns valaivlas. Sch' il dumber minimal da suttascripziuns prescrit da la constituziun vegn manchentà per passa la mesadad, vegn mo publitgada en il Fegl uffizial federal ina infurmaziun ch' il termin da referendum saja scadì senza ch' i saja vegnì realisà in referendum. Cas cuntrari declera la Chanzlia federala cun ina disposiziun, sch' il referendum è reussì. 
^2 Nunvalaivlas èn: 
a. suttascripziuns sin glistas che n' adempleschan betg las pretensiuns tenor l' artitgel 60; 
b. suttascripziuns da persunas, da las qualas il dretg da votar n' è betg vegnì attestà; 
c. suttascripziuns sin glistas ch' èn vegnidas inoltradas suenter ch' il termin da referendum è scadì. 
^3 La Chanzlia federala publitgescha la disposiziun davart la reussida dal referendum inclusiv il dumber da las suttascripziuns valaivlas e nunvalaivlas divididas tenor ils chantuns en il Fegl uffizial federal. 
Lescha federala dals 17 da december 1976 davart ils dretgs politics: Art. 67
Art. 67 Cumpetenza 
Sch' il dretg chantunal na fixescha nagut auter, decida il parlament chantunal, sch' i vegn fatg in referendum dals chantuns. 
Lescha federala dals 17 da december 1976 davart ils dretgs politics: Art. 67a
Art. 67a Furma 
La brev da la regenza chantunala a la Chanzlia federala inditgescha: 
a. il relasch cun la data dal conclus da l' Assamblea federala; 
b. l' organ che pretenda en num dal chantun la votaziun dal pievel; 
c. las disposiziuns da cumpetenza dal dretg chantunal davart il referendum dals chantuns; 
d. la data ed il resultat dal conclus davart il referendum. 
Lescha federala dals 17 da december 1976 davart ils dretgs politics: Art. 67b
Art. 67b Reussida 
^1 Suenter ch' il termin da referendum è scadì controlla la Chanzlia federala, sch' il dumber minimal necessari da chantuns ha fatg in referendum. 
^2 Nunvalaivlas èn dumondas da referendum che: 
a. n' èn betg vegnidas concludidas ed inoltradas a la Chanzlia federala entaifer il termin da referendum; 
b. èn vegnidas concludidas d' in organ che n' è betg cumpetent en chaussa; 
c. na laschan betg identifitgar senza dubi per tge relasch federal ch' i vegn pretendida ina votaziun dal pievel. 
^3 La Chanzlia federala infurmescha las regenzas da tut ils chantuns che han inoltrà in referendum en scrit tras ina disposiziun, sch' il referendum dals chantuns è reussì u betg e publitgescha l' infurmaziun en il Fegl uffizial federal, inditgond il dumber da las dumondas da referendum chantunalas valaivlas e nunvalaivlas. 
Lescha federala dals 17 da december 1976 davart ils dretgs politics: Art. 68
Art. 68 Glista da suttascripziuns 
^1 Sch' ina iniziativa dal pievel vegn dada libra per la suttascripziun, sto la glista da suttascripziuns cuntegnair las suandantas indicaziuns ( sin in fegl, sin ina pagina u sin ina charta): 
a. il chantun e la vischnanca politica, nua che las persunas che suttascrivan han il dretg da votar; 
c. ina clausula da retratga en il senn da l' artitgel 73; 
^2 L' artitgel 60 alinea 2 vala er per iniziativas dal pievel. 
Lescha federala dals 17 da december 1976 davart ils dretgs politics: Art. 69
Art. 69 Examinaziun preliminara 
^1 Per permetter la rimnada da suttascripziuns constatescha la Chanzlia federala cun ina disposiziun, sche la glista da suttascripziuns correspunda a las furmas prescrittas da la lescha. 
^2 Sch' il titel d' ina iniziativa maina en errur, sch' el cuntegna reclama commerziala u persunala u sch' el chaschuna confusiuns, vegn el midà da la Chanzlia federala. 
^3 La Chanzlia federala controlla la concordanza linguistica dal text da l' iniziativa ed al translatescha eventualmain. 
^4 Il titel ed il text da l' iniziativa sco er ils nums da las auturas e dals auturs vegnan publitgads en il Fegl uffizial federal. 
Lescha federala dals 17 da december 1976 davart ils dretgs politics: Art. 69a
Art. 69a Glistas da suttascripziuns en furma electronica 
Tgi che telechargia ina glista da suttascripziuns electronica che vegn messa a disposiziun per ina iniziativa dal pievel è responsabel da controllar che quella adempleschia tut las pretensiuns formalas tenor la lescha. 
Lescha federala dals 17 da december 1976 davart ils dretgs politics: Art. 70
Art. 70 Disposiziuns cumplementaras 
Las disposiziuns davart la suttascripziun ( art. 61), davart l' attestaziun dal dretg da votar ( art. 62) e davart la refusa d' attestar il dretg da votar ( art. 63) che valan per il referendum, valan confurm al senn er per l' iniziativa dal pievel. 
Lescha federala dals 17 da december 1976 davart ils dretgs politics: Art. 71
Art. 71 Inoltraziun 
^1 Las glistas da suttascripziuns d' ina iniziativa dal pievel ston vegnir inoltradas tuttas ensemen a la Chanzlia federala il pli tard 18 mais suenter la publicaziun dal text da l' iniziativa en il Fegl uffizial federal. 
^2 Glistas da suttascripziuns inoltradas na vegnan betg returnadas ed i na po betg vegnir prendì invista da questas glistas. 
Lescha federala dals 17 da december 1976 davart ils dretgs politics: Art. 72
Art. 72 Reussida 
^1 Suenter ch' il termin per rimnar suttascripziuns è scadì controlla la Chanzlia federala, sche l' iniziativa dal pievel dispona dal dumber minimal prescrit da suttascripziuns valaivlas. Sch' il dumber minimal prescrit da la constituziun vegn manchentà per passa la mesadad, vegn mo publitgada en il Fegl uffizial federal ina infurmaziun ch' il termin per rimnar suttascripziuns saja scadì senza esser vegnì duvrà. Cas cuntrari declera la Chanzlia federala cun ina disposiziun, sche l' iniziativa dal pievel è reussida. 
^2 Nunvalaivlas èn: 
a. suttascripziuns sin glistas che n' adempleschan betg las pretensiuns tenor l' artitgel 68; 
b. suttascripziuns da persunas, da las qualas il dretg da votar n' è betg vegnì attestà; 
c. suttascripziuns sin glistas ch' èn vegnidas inoltradas suenter ch' il termin per rimnar suttascripziuns è scadì. 
^3 La Chanzlia federala publitgescha la disposiziun davart la reussida da l' iniziativa dal pievel inclusiv il dumber da las suttascripziuns valaivlas e nunvalaivlas divididas tenor ils chantuns en il Fegl uffizial federal. 
Lescha federala dals 17 da december 1976 davart ils dretgs politics: Art. 73
Art. 73 Retratga 
^1 Mintga iniziativa dal pievel po vegnir retratga dal comité d' iniziativa. La decleraziun da retratga è lianta, sch' ella vegn suttascritta da la maioritad absoluta da las commembras e dals commembers dal comité d' iniziativa che han anc il dretg da votar. 
^2 Ina iniziativa dal pievel po vegnir retratga fin ch' il Cussegl federal fixescha il termin da la votaziun dal pievel. La Chanzlia federala envida ordavant il comité d' iniziativa da communitgar sia decisiun e fixescha in curt termin da reflexiun. 
^3 Ina iniziativa en furma d' ina proposta generala na po betg pli vegnir retratga, suenter che l' Assamblea federala l' ha approvada. 
Lescha federala dals 17 da december 1976 davart ils dretgs politics: Art. 73a
Art. 73a Retratga nuncundiziunada e cundiziunada 
^1 La retratga d' ina iniziativa dal pievel è per regla ina retratga nuncundiziunada. 
^2 Sche l' Assamblea federala ha dentant deliberà il pli tard ensemen cun la votaziun finala davart l' iniziativa dal pievel ina cuntraproposta indirecta en furma d' ina lescha federala, po il comité d' iniziativa retrair sia iniziativa dal pievel explicitamain sut la cundiziun che la cuntraproposta indirecta na vegnia betg refusada en ina votaziun dal pievel. 
^3 La retratga cundiziunada s' effectuescha, sche: 
a. il termin da referendum cunter la cuntraproposta indirecta è scadì senza ch' igl è vegnì fatg in referendum; 
b. igl è segir e legalmain valaivel ch' il referendum inoltrà cunter la cuntraproposta indirecta n' è betg reussì; 
c. il Cussegl federal ha verifitgà, en cas d' in referendum, tenor l' artitgel 15 alinea 1 il resultat da la votaziun dal pievel, nua che la cuntraproposta indirecta è vegnida approvada. 
Lescha federala dals 17 da december 1976 davart ils dretgs politics: Art. 74
Art. 74 
Lescha federala dals 17 da december 1976 davart ils dretgs politics: Art. 75
Art. 75 Examinaziun da la valaivladad 
^1 Sche l' unitad da la materia ( art. 139 al. 3 e 194 al. 2 CF) u l' unitad da la furma ( art. 139 al. 3 e 194 al. 3 CF) d' ina iniziativa dal pievel n' è betg observada u sche l' iniziativa dal pievel violescha disposiziuns stringentas dal dretg internaziunal ( art. 139 al. 3 e 4 e 194 al. 2 CF), declera l' Assamblea federala l' iniziativa dal pievel sco parzialmain u cumplettamain nunvalaivla. 
^2 L' unitad da la materia è observada, sche las singulas parts da l' iniziativa stattan en in connex objectiv ina cun l' autra. 
^3 L' unitad da la furma è observada, sche l' iniziativa vegn formulada exclusivamain sco proposta generala u sco sboz elavurà. 
Lescha federala dals 17 da december 1976 davart ils dretgs politics: Art. 75a
Art. 75a Votaziun 
^1 Il Cussegl federal suttametta l' iniziativa dal pievel a la votaziun entaifer 10 mais suenter la votaziun finala en l' Assamblea federala, il pli tard dentant 10 mais suenter ch' ils termins ch' èn reservads da la lescha per tractar l' iniziativa dal pievel en il parlament èn scadids. 
^2 En cas d' ina retratga cundiziunada a favur d' ina cuntraproposta indirecta suttametta il Cussegl federal l' iniziativa dal pievel a la votaziun dal pievel e dals chantuns entaifer 10 mais, suenter ch' el ha verifitgà tenor l' artitgel 15 alinea 1 il resultat da la votaziun dal pievel che refusa la cuntraproposta indirecta. 
^3 Sch' ina iniziativa dal pievel en furma d' ina proposta generala è vegnida acceptada, vegnan las midadas da la constituziun elavuradas e suttamessas a la votaziun dal pievel e dals chantuns, e quai entaifer 10 mais suenter la votaziun finala en l' Assamblea federala. 
^4 Per il tractament d' ina iniziativa dal pievel tras il Cussegl federal e tras l' Assamblea federala sco er per ils termins che ston vegnir observads en quest connex valan las disposiziuns da la lescha dal parlament dals 13 da december 2002. 
Lescha federala dals 17 da december 1976 davart ils dretgs politics: Art. 76
Art. 76 Cuntraproject direct2 
^1 Sche l' Assamblea federala concluda in cuntraproject, vegnan preschentadas a las persunas cun dretg da votar trais dumondas sin il medem cedel da votar. Mintga persuna cun dretg da votar po declerar senza restricziuns: 
a. sch' ella preferescha l' iniziativa dal pievel empè dal dretg vertent; 
b. sch' ella preferescha il cuntraproject empè dal dretg vertent; 
c. tgenina da las duas propostas che duai entrar en vigur, sch' il pievel ed ils chantuns prefereschan tuts dus projects empè dal dretg vertent. 
^2 La maioritad absoluta vegn eruida separadamain per mintga dumonda. Dumondas betg respundidas na vegnan betg resguardadas. 
^3 Sche tant l' iniziativa dal pievel sco er il cuntraproject vegnan acceptads, decida il resultat da la terza dumonda. Quel project che cuntanscha dapli vuschs dal pievel e dals chantuns tar la terza dumonda entra en vigur. 
Lescha federala dals 17 da december 1976 davart ils dretgs politics: Art. 76a
Art. 76a 
^1 Ina partida politica po sa laschar registrar uffizialmain tar la Chanzlia federala, sch' ella: 
a. ha la furma giuridica d' ina uniun en il senn dals artitgels 60 fin 79 dal Cudesch civil svizzer; 
b. è represchentada sut il medem num cun almain ina commembra u in commember en il Cussegl naziunal ubain cun almain mintgamai trais commembras e commembers en trais parlaments chantunals. 
^2 Per sa laschar registrar en il register da las partidas inoltrescha l' uniun a la Chanzlia federala ils suandants documents e las suandantas indicaziuns: 
a. in exemplar dals statuts giuridicamain valaivels; 
b. il num statutar e la sedia da la partida; 
c. ils nums e las adressas da las persunas che presidieschan e che mainan las fatschentas da la partida naziunala. 
^3 La Chanzlia federala maina in register cun las indicaziuns da las partidas. Quest register è public. Ils detagls regla l' Assamblea federala en in' ordinaziun. 
Lescha federala dals 17 da december 1976 davart ils dretgs politics: Art. 77
Art. 77 Recurs 
^1 Tar la regenza chantunala pon ins far recurs: 
a. pervia da la violaziun dal dretg da votar tenor ils artitgels 2 fin 4, tenor l' artitgel 5 alineas 3 e 6 sco er tenor ils artitgels 62 e 63 ( recurs cunter il dretg da votar); 
b. pervia dad irregularitads tar las votaziuns ( recurs da votaziun); 
c. pervia dad irregularitads tar la preparaziun e tar la realisaziun da las elecziuns dal Cussegl naziunal ( recurs electoral). 
^2 Il recurs sto vegnir inoltrà en scrit entaifer 3 dis suenter la scuverta dal motiv da recurs, il pli tard dentant il terz di suenter la publicaziun dal resultat en il Fegl uffizial chantunal. 
Lescha federala dals 17 da december 1976 davart ils dretgs politics: Art. 78
Art. 78 Acta da recurs 
^1 Per motivar il recurs ston las actas cuntegnair ina curta preschentaziun dals fatgs. 
^2 ... 
Lescha federala dals 17 da december 1976 davart ils dretgs politics: Art. 79
Art. 79 Decisiuns da recurs e disposiziuns 
^1 La regenza chantunala decida davart il recurs entaifer 10 dis suenter l' entrada dal recurs. 
^2 Sch' ella constatescha irregularitads, sin recurs u d' uffizi, relascha ella, sche pussaivel avant la fin da la procedura d' elecziun u da votaziun, las disposiziuns necessarias per eliminar quellas irregularitads. 
2^bis La regenza refusa recurs da votaziun u recurs electorals senza in' examinaziun pli detagliada, sche las irregularitads crititgadas n' èn betg stadas en cas - ni pervia da lur gener ni pervia da lur dimensiun - d' influenzar decisivamain il resultat principal da la votaziun u da l' elecziun. 
^3 La regenza chantunala communitgescha sia decisiun da recurs ed autras disposiziuns tenor ils artitgels 34 fin 38 e 61 alinea 2 da la Lescha federala dals 20 da december 1968 davart la procedura administrativa e las annunzia a la Chanzlia federala. 
Lescha federala dals 17 da december 1976 davart ils dretgs politics: Art. 80
Art. 80 Recurs tar il Tribunal federal 
^1 Cunter decisiuns da recurs da la regenza chantunala ( art. 77) poi vegnir fatg recurs tar il Tribunal federal a norma da la Lescha federala dals 17 da zercladur 2005 davart il Tribunal federal. 
^2 Igl è ultra da quai admess da far in recurs tar il Tribunal federal cunter disposiziuns da la Chanzlia federala, nua che quella refusa da registrar ina partida en il register da las partidas ubain nua che quella decida, sch' ina iniziativa dal pievel u in referendum n' è betg reussì. I n' è betg admess da far in recurs cunter ina simpla communicaziun en il Fegl uffizial federal ch' il dumber minimal da suttascripziuns saja vegnì manchentà cleramain tar ina dumonda dal pievel en fatgs federals ( art. 66 al. 1 e 72 al. 1). 
^3 Las commembras ed ils commembers dal comité d' iniziativa pon far recurs er cunter disposiziuns da la Chanzlia federala davart la valaivladad formala da la glista da suttascripziuns ( art. 69 al. 1) e concernent il titel da l' iniziativa ( art. 69 al. 2). 
Lescha federala dals 17 da december 1976 davart ils dretgs politics: Art. 81
Art. 81 ed 82 
Lescha federala dals 17 da december 1976 davart ils dretgs politics: Art. 83
Art. 83 Dretg chantunal 
Sche questa lescha ed ils relaschs federals executivs na cuntegnan naginas disposiziuns, vala il dretg chantunal. Resalvada resta la Lescha federala dals 16 da december 1943 davart l' organisaziun giudiziala. 
Lescha federala dals 17 da december 1976 davart ils dretgs politics: Art. 84
Art. 84 Utilisaziun da meds auxiliars tecnics 
^1 Il Cussegl federal po autorisar las regenzas chantunalas da relaschar disposiziuns che divergeschan da questa lescha per eruir ils resultats da l' elecziun e da la votaziun cun meds auxiliars tecnics. 
^2 L' utilisaziun da meds auxiliars tecnics per elecziuns e per votaziuns sto vegnir approvada dal Cussegl federal. 
Lescha federala dals 17 da december 1976 davart ils dretgs politics: Art. 85
Art. 85 
Lescha federala dals 17 da december 1976 davart ils dretgs politics: Art. 86
Art. 86 Acts uffizials gratuits 
^1 Per acts uffizials sin fundament da questa lescha na dastgan vegnir mess a quint nagins custs. En cas da recurs targlinants u en cas da recurs cunter la buna fai pon vegnir mess a quint ils custs a la recurrenta u al recurrent. 
^2 En la procedura davant il Tribunal federal sa drizza l' obligaziun da surpigliar ils custs tenor la Lescha federala dals 17 da zercladur 2005 davart il Tribunal federal. 
Lescha federala dals 17 da december 1976 davart ils dretgs politics: Art. 87
Art. 87 Retschertgas statisticas 
^1 Il Cussegl federal po ordinar retschertgas statisticas davart las elecziuns dal Cussegl naziunal e davart votaziuns. 
^2 Suenter avair consultà la regenza chantunala cumpetenta po el prevair en tschertas vischnancas la separaziun da la votaziun tenor schlattaina e tenor gruppas da vegliadetgna. 
^3 Il secret da votaziun na dastga betg vegnir violà. 
Lescha federala dals 17 da december 1976 davart ils dretgs politics: Art. 90
Art. 90 Dretg transitoric 
^1 Questa lescha na vegn betg applitgada per fatgs e per recurs che sa refereschan ad elecziuns ed a votaziuns che han gì lieu avant ch' ella è entrada en vigur. Il medem vala per referendums e per iniziativas dal pievel ch' èn vegnids inoltrads avant quel termin. Per quests cas è decisiv il dretg vegl. 
^2 Suenter 18 mais dapi l' entrada en vigur da questa lescha vegnan acceptadas mo pli glistas da suttascripziuns che correspundan a las disposiziuns da questa lescha. 
^3 ... 
^4 ... 
Lescha federala dals 17 da december 1976 davart ils dretgs politics: Art. 91
Art. 91 Execuziun 
^1 Il Cussegl federal relascha las disposiziuns executivas. 
^2 Las disposiziuns executivas chantunalas ston vegnir approvadas da la Confederaziun per esser valaivlas. Ellas ston vegnir relaschadas entaifer 18 mais suenter che questa lescha è vegnida acceptada da l' Assamblea federala. 
Lescha federala dals 17 da december 1976 davart ils dretgs politics: Art. 92
Art. 92 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Lescha federala dals 13 da december 2002 davart l’Assamblea federala (Lescha dal parlament, LParl): Titel
171.10 
Lescha federala davart l' Assamblea federala 
( Lescha dal parlament, LParl) 
dals 13 da december 2002 ( versiun dal 1. da schaner 2012) 
L' Assamblea federala da la Confederaziun svizra, sa basond sin l' artitgel 164 alinea 1 litera g da la Constituziun federala, suenter avair prendì invista dal rapport da la Cumissiun d' instituziuns politicas dal Cussegl naziunal dal 1. da mars 2001 e da la posiziun dal Cussegl federal dals 22 d' avust 2001, concluda: 
Lescha federala dals 13 da december 2002 davart l’Assamblea federala (Lescha dal parlament, LParl): Art. 1
Art. 1 Object 
Questa lescha regla: 
a. ils dretgs e las obligaziuns dals commembers da l' Assamblea federala; 
b. las incumbensas e l' organisaziun da l' Assamblea federala; 
c. la procedura en l' Assamblea federala; 
d. las relaziuns tranter l' Assamblea federala ed il Cussegl federal; 
e. las relaziuns tranter l' Assamblea federala ed ils tribunals da la Confederaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 2
Art. 2 Reuniun da las chombras 
^1 Il Cussegl naziunal ed il Cussegl dals chantuns sa radunan regularmain a sessiuns ordinarias. 
^2 Mintga chombra po decider da sa radunar a sessiuns extraordinarias, sche las sessiuns ordinarias na bastan betg per tractar tut las fatschentas. 
^3 In quart dals commembers d' ina chombra u il Cussegl federal pon pretender che las chombras vegnian convocadas ad ina sessiun extraordinaria. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 3
Art. 3 Sarament ed empermischun 
^1 Avant ch' entrar en uffizi presta mintga commember da l' Assamblea federala il sarament u l' empermischun solenna. 
^2 Las persunas elegidas da l' Assamblea federala prestan lur sarament u lur empermischun solenna davant l' Assamblea federala plenara suenter lur elecziun, nun che la lescha disponia insatge auter. 
^3 Tgi che refusa da prestar il sarament u l' empermischun solenna, desista da ses uffizi. 
^4 Il sarament ha la suandanta formulaziun: 
« Jau engir davant Dieu il tutpussant d' observar la Constituziun e las leschas e d' ademplir conscienziusamain las obligaziuns da mes uffizi.» 
^5 L' empermischun solenna ha la suandanta formulaziun: 
« Jau empermet d' observar la Constituziun e las leschas e d' ademplir conscienziusamain las obligaziuns da mes uffizi.» 
Lescha federala dals 13 da december 2002 davart l’Assamblea federala (Lescha dal parlament, LParl): Art. 4
Art. 4 Publicitad 
^1 Las sesidas da las chombras e da l' Assamblea federala plenara èn publicas. Las tractativas vegnan publitgadas cumplettamain en il Bulletin uffizial da l' Assamblea federala. Ils detagls da la publicaziun vegnan reglads tras in' ordinaziun da l' Assamblea federala. 
^2 Per proteger interess da segirezza impurtants u per garantir la protecziun da la persunalitad po vegnir pretendida ina tractativa secreta. Ina tala dumonda po vegnir fatga: 
a. d' in sisavel dals commembers d' ina chombra respectivamain da l' Assamblea federala plenara; 
b. da la maioritad d' ina cumissiun; 
c. dal Cussegl federal. 
^3 La deliberaziun davart la dumonda d' ina tractativa secreta è sezza er secreta. 
^4 Mintga persuna che sa participescha a tractativas secretas sto tegnair dascus il cuntegn da talas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 5
Art. 5 Infurmaziun 
^1 Las chombras e lur organs infurmeschan a temp ed en moda cumplessiva davart lur activitad, nun che quai cuntrafetschia ad interess publics u privats predominants. 
^2 La transmissiun da tun e da maletgs or da las salas da sesida sco er l' accreditaziun da collavuraturs da las medias vegnan regladas tras ordinaziuns da l' Assamblea federala u tras reglaments da las chombras. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 6
Art. 6 Dretgs da procedura 
^1 Ils commembers da l' Assamblea federala ( parlamentaris) han il dretg d' inoltrar iniziativas parlamentaras ed intervenziuns e da proponer candidats per las elecziuns. 
^2 Els pon far propostas davart objects pendents e davart la procedura. 
^3 Il dretg da prender il pled ed il temp da discurrer pon vegnir restrenschids tras reglaments da las chombras. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 7
Art. 7 Dretgs d' infurmaziun 
^1 Ils parlamentaris han il dretg da vegnir infurmads dal Cussegl federal e da l' administraziun federala davart mintga fatschenta da la Confederaziun e da prender invista dals documents, sche quai è necessari per exequir il mandat parlamentar. 
^2 Il singul parlamentari n' ha nagin dretg da survegnir infurmaziuns: 
a. da las proceduras da cunrapport e da las tractativas da las sesidas dal Cussegl federal; 
b. ch' èn classifitgadas sco confidenzialas u secretas en l' interess da la protecziun dal stadi u dals servetschs d' infurmaziun u che pon chaschunar in donn als interess da la Svizra en ils mauns da persunas betg autorisadas; 
c. che duain restar confidenzialas per motivs da la protecziun da la persunalitad. 
^3 Sch' in parlamentari ed il Cussegl federal na vegnan betg perina pervi da la dimensiun dals dretgs d' infurmaziun, po il parlamentari appellar il presidi da la chombra, a la quala el appartegna. Il presidi intermediescha tranter il parlamentari ed il Cussegl federal. 
^4 Il presidi da la chombra decida definitivamain, sch' il parlamentari ed il Cussegl federal n' èn betg perina, schebain las infurmaziuns èn necessarias per exequir il mandat parlamentar. 
^5 Sch' il Cussegl federal ed il parlamentari n' èn betg perina, schebain il parlamentari ha il dretg da survegnir infurmaziuns tenor l' alinea 2, e sche l' intermediaziun dal presidi da la chombra n' ha betg success, po il Cussegl federal er suttametter al parlamentari in rapport empè da dar invista als documents. Per preparar l' intermediaziun po il presidi da la chombra prender invista dals documents dal Cussegl federal e da l' administraziun federala senza restricziuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 8
Art. 8 Secret d' uffizi 
Ils parlamentaris èn suttamess al secret d' uffizi, sch' els han - a basa da lur activitad uffiziala - enconuschientscha da fatgs che ston restar secrets u èn confidenzials per proteger interess publics u privats predominants, en spezial per garantir la protecziun da la persunalitad u per prender resguard d' ina procedura pendenta. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 9
Art. 9 Entradas ed indemnisaziuns 
Per lur activitad parlamentara survegnan ils parlamentaris da la Confederaziun ina indemnisaziun sco er ina contribuziun per cuvrir ils custs che resultan da lur activitad parlamentara. Ils detagls vegnan reglads en la Lescha dals 18 da mars 1988 davart las resursas dal parlament. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 10
Art. 10 Obligaziun da sa participar a las sesidas 
Ils parlamentaris èn obligads da sa participar a las sesidas da las chombras e da las cumissiuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 11
Art. 11 Obligaziuns da transparenza 
^1 Cur ch' el entra en uffizi ed al cumenzament da mintga onn infurmescha mintga parlamentari en scrit il biro davart: 
a. sias activitads professiunalas; 
b. sias activitads en gremis directivs e da surveglianza, en cussegls consultativs ed en gremis sumegliants da corporaziuns, d' instituziuns e da fundaziuns svizras ed estras da dretg privat e public; 
c. sias activitads da cussegliaziun u d' expert per servetschs federals; 
d. sias activitads permanentas da direcziun u da cussegliaziun per gruppas d' interess svizras ed estras; 
e. sia cooperaziun en cumissiuns ed en auters organs da la Confederaziun. 
^2 Ils Servetschs dal parlament cumpileschan in register public cun las indicaziuns dals parlamentaris. 
^3 Parlamentaris che han in interess persunal direct vi d' in object da la tractativa, rendan attent a quests interess, cur ch' els s' expriman en la chombra u en ina cumissiun. 
^4 Il secret professiunal en il senn dal Cudesch penal resta resalvà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 11a
Art. 11a Recusaziun 
^1 Exequind la surveglianza suprema tenor l' artitgel 26 prendan ils commembers da cumissiuns e da delegaziuns recusaziun, sch' els han in interess persunal direct vi d' in object da la tractativa u sche lur imparzialitad pudess esser messa en dumonda per auters motivs. Nagin motiv da recusaziun n' è la defensiun d' interess politics, en spezial da communitads, da partidas u da federaziuns. 
^2 En cas dispitaivels decida la cumissiun u la delegaziun pertutgada definitivamain davart la recusaziun, suenter avair laschà vegnir a pled il commember pertutgà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 12
Art. 12 Independenza envers stadis esters 
Als parlamentaris èsi scumandà d' exequir funcziuns uffizialas per stadis esters sco er da surpigliar titels ed onurificaziuns d' autoritads estras. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 13
Art. 13 Mesiras disciplinaras 
^1 Sch' in parlamentari cuntrafa, malgrà ch' el è vegnì admonì, repetidamain a las prescripziuns disciplinaras e processualas da las chombras, po il president: 
a. privar il parlamentari dal pled; u 
b. excluder il parlamentari per maximalmain il rest da la sesida. 
^2 Sch' in parlamentari cuntrafa grevamain a las prescripziuns disciplinaras e processualas u sch' el violescha il secret d' uffizi, po il biro da la chombra cumpetenta: 
a. pronunziar ina reprimanda cunter il parlamentari; u 
b. excluder il parlamentari fin a 6 mais da sias cumissiuns. 
^3 Davart protestas dal parlamentari pertutgà decida la chombra. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 14
Art. 14 Incumpatibilitads 
Betg appartegnair a l' Assamblea federala na dastgan: 
a. las persunas ch' ella ha elegì u confermà; 
b. ils derschaders dals tribunals da la Confederaziun che n' èn betg vegnids elegids da l' Assamblea federala; 
c. il persunal da l' administraziun federala centrala e decentrala, dals Servetschs dal parlament, dals tribunals da la Confederaziun, dal secretariat da l' Autoritad da surveglianza da la Procura publica federala, da la Procura publica federala sco er ils commembers da las cumissiuns extraparlamentaras cun cumpetenzas da decider, nun che las leschas spezialas disponian insatge auter; 
d. ils commembers da la direcziun da l' armada; 
e. ils commembers dals organs directivs d' organisaziuns u da persunas da dretg public u privat che n' appartegnan betg a l' administraziun federala e che adempleschan incumbensas administrativas, en las qualas la Confederaziun ha ina posiziun predominanta; 
f. persunas che represchentan la Confederaziun en organisaziuns u en persunas da dretg public u privat che n' appartegnan betg a l' administraziun federala e che adempleschan incumbensas administrativas, en las qualas la Confederaziun ha ina posiziun predominanta. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 15
Art. 15 Proceder 
^1 Sch' i resulta ina incumpatibilitad tenor l' artitgel 14 litera a, declera la persuna pertutgada per tgenin dals dus uffizis ch' ella sa decida. 
^2 Sch' i resulta ina incumpatibilitad tenor l' artitgel 14 literas b-f, vegn la persuna pertutgada exclusa da l' Assamblea federala 6 mais suenter la constataziun da l' incumpatibilitad, sch' ella n' ha betg renunzià fin lura a l' autra funcziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 16
Art. 16 Immunitad absoluta 
Ils parlamentaris na pon betg vegnir fatgs giuridicamain responsabels per lur remartgas en las chombras ed en lur organs. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 17
Art. 17 Immunitad relativa 
^1 Cunter in parlamentari po vegnir introducida ina procedura penala pervi d' in malfatg che stat en in connex direct cun sia posiziun u cun sia activitad uffiziala sulettamain cun l' autorisaziun da las cumissiuns cumpetentas da tuttas duas chombras. Il reglament da gestiun da mintga chombra designescha la cumissiun cumpetenta. 
^2 Sche quai para dad esser giustifitgà tenor las circumstanzas dal cas, pon las cumissiuns cumpetentas surdar a las autoritads penalas da la Confederaziun la persecuziun ed il giudicament d' in malfatg ch' è suttamess a la giurisdicziun chantunala. 
^3 L' Assamblea federala plenara po eleger in procuratur public federal extraordinari. 
^4 Sch' ina dumonda è evidentamain nunsustegnibla, pon ils presidents da las cumissiuns cumpetentas liquidar directamain la dumonda en accord vicendaivel. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 17a
Art. 17a Immunitad relativa: procedura 
^1 La dumonda d' abolir l' immunitad vegn tractada l' emprim da la cumissiun cumpetenta da la chombra, a la quala il parlamentari inculpà appartegna. 
^2 Sch' i dat differenzas tranter las decisiuns da las duas cumissiuns areguard l' entrada sin la dumonda u areguard l' aboliziun da l' immunitad, ha lieu ina procedura d' eliminaziun da las differenzas tranter las cumissiuns. La segunda refusa da vart d' ina cumissiun è definitiva. 
^3 Las cumissiuns èn ablas da decider, sche la maioritad da lur commembers è preschenta. L' abilitad da decider sto vegnir constatada explicitamain. 
^4 Las cumissiuns laschan vegnir a pled il parlamentari inculpà. Quel na dastga ni vegnir represchentà ni vegnir accumpagnà. 
^5 La decisiun da las cumissiuns è definitiva. 
^6 Cur ch' ina cumissiun ha communitgà sia decisiun al parlamentari pertutgà, infurmescha ella immediatamain la publicitad. A medem temp orientescha ella ils commembers da tuttas duas chombras tras ina communicaziun en scrit. 
^7 Sch' il parlamentari inculpà è commember d' ina da las cumissiuns cumpetentas, prenda el recusaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 19
Art. 19 Procedura d' autorisaziun da vart dals presidis da las chombras 
^1 Ils presidis da las chombras decidan en ina tractativa cuminaivla e secreta. Per conceder l' autorisaziun tenor l' artitgel 18 dovri il consentiment d' almain tschintg commembers. 
^2 L' autorisaziun per abolir il secret da posta e da telecommunicaziun po vegnir concedida pir, cur che l' autoritad cumpetenta ha approvà l' ordinaziun da la surveglianza tenor l' artitgel 7 da la Lescha federala dals 6 d' october 2000 davart la surveglianza da la posta e da la telecommunicaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 20
Art. 20 Garanzia da pudair sa participar a las sessiuns 
^1 Durant la sessiun po ina procedura penala cunter in parlamentari vegnir introducida pervi da crims u pervi da delicts che na stattan betg en in connex direct cun sia posiziun u cun sia activitad uffiziala mo cun ses consentiment en scrit u cun l' autorisaziun da la cumissiun cumpetenta da sia chombra. Il reglament da gestiun da mintga chombra designescha la cumissiun cumpetenta. 
^2 Resalvada resta l' arrestaziun preventiva dal parlamentari pervi da privel da fugia u, sch' el vegn tschiffà en flagranti, durant ch' el commetta in crim. Per ina tala arrestaziun sto l' autoritad che ha ordinà l' arrestaziun dumandar entaifer 24 uras directamain l' autorisaziun da la cumissiun cumpetenta da la chombra, a la quala il parlamentari arrestà appartegna, nun ch' il parlamentari dettia en scrit ses consentiment a l' arrestaziun. 
^3 Sch' ina procedura penala pervi dals malfatgs numnads en ils alineas 1 e 2 è gia introducida cunter in parlamentari al cumenzament da la sessiun, ha quest parlamentari il dretg da dumandar la cumissiun cumpetenta da sia chombra, sch' ella suspendia l' arrest gia ordinà u citaziuns ad audienzas. Questa dumonda n' ha betg in effect suspensiv. 
^4 En cas d' in chasti d' empraschunament, ch' è vegnì pronunzià tras ina sentenzia valaivla, na po il parlamentari betg sa referir al dretg da sa participar a la sessiun, sche l' execuziun da la sentenzia è vegnida ordinada gia avant il cumenzament da la sessiun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 21
Art. 21 Dischaccord davart la necessitad da l' autorisaziun 
Sch' igl è dispitaivel, schebain in' autorisaziun tenor ils artitgels 17-20 è necessaria, decida l' organ ch' è cumpetent per l' autorisaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 21a
Art. 21a 
^1 La responsabladad patrimoniala dal parlamentari per sia activitad uffiziala sa drizza tenor la Lescha da responsabladad dals 14 da mars 1958. 
^2 Davart la responsabladad dal parlamentari tenor ils artitgels 7 ed 8 da la Lescha da responsabladad dals 14 da mars 1958 decida la Delegaziun administrativa. 
^3 Il parlamentari po far recurs cunter la decisiun da la Delegaziun administrativa tar il Tribunal federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 22
Art. 22 Legislaziun 
^1 Tut las disposiziuns legislativas impurtantas vegnan fixadas da l' Assamblea federala en furma d' ina lescha federala. 
^2 Ella po fixar ulteriuras disposiziuns legislativas en furma d' ina lescha federala u - tant enavant ch' ella è autorisada tras la Constituziun federala u tras ina lescha da far quai - en furma d' ina ordinaziun da l' Assamblea federala. 
^3 Sche las cumissiuns cumpetentas da l' Assamblea federala pretendan quai, las consultescha il Cussegl federal avant che relaschar disposiziuns legislativas, premess che l' urgenza da l' ordinaziun permettia quai. 
^4 Sco legislativas valan disposiziuns che decreteschan obligaziuns, surdattan dretgs u fixeschan cumpetenzas, e quai en moda directamain lianta e generalmain abstracta. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 24
Art. 24 Cooperaziun a la politica exteriura 
^1 L' Assamblea federala persequitescha il svilup internaziunal e cooperescha a la furmaziun da la voluntad davart dumondas da princip e davart decisiuns impurtantas da la politica exteriura. 
^2 Ella approvescha ils contracts internaziunals, nun ch' il Cussegl federal saja autorisà da concluder autonomamain tals contracts a basa d' ina lescha federala u a basa d' in contract internaziunal approvà da l' Assamblea federala. 
^3 Ella approvescha ils contracts internaziunals ch' èn suttamess al referendum, e quai en furma d' in conclus federal. Auters contracts internaziunals approvescha ella en furma d' in conclus federal simpel. 
^4 Ella cooperescha a radunanzas parlamentaras internaziunalas e tgira las relaziuns cun parlaments esters. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 25
Art. 25 Finanzas 
^1 L' Assamblea federala fixescha ils custs e las expensas d' investiziun en il preventiv ed en ses supplements. Ella concluda e renovescha eventualmain credits d' impegn e limitas d' expensas cun agid dal preventiv e da ses supplements u cun agid da conclus spezials. Ella approvescha il quint statal. 
^2 Per quest intent tscherna ella la furma d' in conclus federal simpel. 
^3 En conclus da credit fixescha ella l' intent e l' autezza dals credits. En quests conclus po ella plinavant fixar pli detagliadamain las cundiziuns generalas da l' utilisaziun dals credits, l' urari per la realisaziun dal project e la rapportaziun tras il Cussegl federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 26
Art. 26 Surveglianza suprema 
^1 L' Assamblea federala exequescha la surveglianza suprema da la gestiun dal Cussegl federal e da l' administraziun federala, dals tribunals da la Confederaziun, da l' Autoritad da surveglianza da la Procura publica federala, da la Procura publica federala e d' auters gremis che adempleschan incumbensas federalas. 
^2 Ella exequescha la surveglianza suprema da las finanzas en il sectur da l' artitgel 8 da la Lescha dals 28 da zercladur 1967 davart la Controlla da finanzas. 
^3 L' Assamblea federala exequescha la surveglianza suprema tenor ils suandants criteris: 
a. legalitad; 
b. regularitad; 
c. opportunitad; 
d. efficacitad; 
e. rentabilitad. 
^4 La surveglianza suprema na cumpiglia betg la cumpetenza d' abolir u da midar decisiuns. La controlla dal cuntegn da decisiuns giudizialas e da decisiuns da la Procura publica federala è exclusa. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 27
Art. 27 Controllas d' efficacitad 
Ils organs da l' Assamblea federala designads da la lescha procuran ch' i vegnia controllada l' efficacitad da las mesiras da la Confederaziun. Per quest intent pon els: 
a. pretender ch' il Cussegl federal laschia far controllas d' efficacitad; 
b. examinar las controllas d' efficacitad che vegnan fatgas per incumbensa dal Cussegl federal; 
c. surdar sezs l' incumbensa da far controllas d' efficacitad. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 28
Art. 28 Decisiuns da princip e planisaziuns 
^1 L' Assamblea federala cooperescha: 
a. a planisaziuns impurtantas da l' activitad dal stadi; 
b. a la determinaziun da las finamiras strategicas per unitads daventadas autonomas tenor l' artitgel 8 alinea 5 da la Lescha dals 21 da mars 1997 davart l' organisaziun da la regenza e da l' administraziun.2 
1^bis Ella cooperescha: 
a. laschond s' infurmar a maun da rapports dal Cussegl federal davart sias activitads tenor l' alinea 1 u prendend enconuschientscha da tals rapports; 
c. prendend conclus da princip u conclus da planisaziun. 
^2 Conclus da princip e conclus da planisaziun èn decisiuns preliminaras che fixeschan las finamiras che duain vegnir cuntanschidas, ils princips ed ils criteris che duain vegnir observads e las mesiras che duain vegnir planisadas. 
^3 Ils conclus da princip ed ils conclus da planisaziun vegnan prendids en furma d' in conclus federal simpel. Sch' els èn da gronda impurtanza, po vegnir tschernida la furma d' in conclus federal. 
^4 Sch' il Cussegl federal divergescha d' incumbensas u da conclus da princip e da conclus da planisaziun, sto el motivar quai. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 29
Art. 29 Acts singuls 
^1 L' Assamblea federala decretescha acts singuls che n' èn betg suttamess al referendum, e quai en furma d' in conclus federal simpel. 
^2 Ils acts singuls da l' Assamblea federala che n' han betg ina basa legala necessaria en la Constituziun federala u en ina lescha federala vegnan suttamess al referendum en furma d' in conclus federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 30
Art. 30 Ulteriuras incumbensas 
L' Assamblea federala ademplescha las ulteriuras incumbensas che la vegnan attribuidas da la Constituziun federala e da la legislaziun federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 31
Art. 31 Organs 
Ils organs da l' Assamblea federala èn: 
a. il Cussegl naziunal; 
b. il Cussegl dals chantuns; 
c. l' Assamblea federala plenara; 
d. ils presidis; 
e. ils biros; 
f. la Conferenza da coordinaziun e la Delegaziun administrativa; 
g. las cumissiuns e lur sutcumissiuns sco er lur delegaziuns; 
h. las fracziuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 32
Art. 32 Sedia da l' Assamblea federala 
^1 L' Assamblea federala sa raduna a Berna. 
^2 Tras in conclus federal simpel po ella decider da sa radunar excepziunalmain en in auter lieu. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 33
Art. 33 Convocaziun 
^1 Il Cussegl naziunal ed il Cussegl dals chantuns vegnan convocads da lur biros. 
^2 L' Assamblea federala plenara vegn convocada da la Conferenza da coordinaziun. 
^3 Il president dal Cussegl naziunal u - sche quel è impedì - il president dal Cussegl dals chantuns è obligà da convocar las chombras, sche la segirezza da las autoritads federalas è periclitada u sch' il Cussegl federal n' è betg en cas d' agir. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 34
Art. 34 Presidis 
Il presidi da mintga chombra sa cumpona dal president sco er da l' emprim e dal segund vicepresident. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 35
Art. 35 Biros da las chombras 
^1 Mintga chombra nominescha in biro per sia direcziun e per ulteriuras fatschentas internas. 
^2 Il biro da mintga chombra sa cumpona dal presidi da questa chombra e d' ulteriurs commembers designads tras ils reglaments da gestiun. 
^3 Ils dretgs e las obligaziuns che questa lescha attribuescha a las cumissiuns valan er per ils biros. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 36
Art. 36 Reglaments da gestiun 
Mintga chombra fixescha in reglament da gestiun cun las disposiziuns executivas davart sia organisaziun e davart sias proceduras. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 37
Art. 37 Conferenza da coordinaziun 
^1 Il biro dal Cussegl naziunal ed il biro dal Cussegl dals chantuns furman la Conferenza da coordinaziun. 
^2 La Conferenza da coordinaziun ha las suandantas incumbensas: 
a. ella planisescha las activitads da l' Assamblea federala e coordinescha la planisaziun da las sessiuns cun la planisaziun da l' onn; 
b. ella procura per la correspundenza tranter las duas chombras sco er per la correspundenza tranter quellas ed il Cussegl federal; 
c. ella po relaschar directivas davart l' attribuziun dals meds persunals e finanzials als organs da l' Assamblea federala; 
d. ella elegia il secretari general da l' Assamblea federala. L' elecziun sto vegnir confermada da l' Assamblea federala plenara; 
e. ella approvescha la furmaziun da novas fracziuns tenor ils criteris da l' artitgel 61. 
^3 Il Cussegl federal po sa participar a las sesidas cun vusch consultativa. 
^4 Las decisiuns da la Conferenza da coordinaziun ston vegnir approvadas dals biros dal Cussegl naziunal e dal Cussegl dals chantuns. L' elecziun tenor l' alinea 2 litera d ha lieu cun la maioritad absoluta dals commembers ch' elegian. 
^5 Cun la participaziun dals presidents da las cumissiuns per la politica exteriura da tuttas duas chombras planisescha e coordinescha la Conferenza da coordinaziun las relaziuns parlamentaras externas. Ils presidents d' auters organs pertutgads da l' Assamblea federala vegnan envidads cun vusch consultativa. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 38
Art. 38 Delegaziun administrativa 
^1 La Delegaziun administrativa sa cumpona da mintgamai trais commembers dals biros da tuttas duas chombras ch' èn vegnids elegids da la Conferenza da coordinaziun. La Delegaziun administrativa designescha in da ses commembers sco delegà. Ella sa constituescha sezza. 
^2 La direcziun suprema da l' administraziun dal parlament è chaussa da la Delegaziun administrativa. 
^3 La Delegaziun administrativa decida cun la maioritad dals commembers votants. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 39
Art. 39 Biro da l' Assamblea federala plenara 
^1 Il biro da l' Assamblea federala plenara sa cumpona dals presidis da las duas chombras. 
^2 Presidià vegn il biro dal president dal Cussegl naziunal u, sche quel è impedì, dal president dal Cussegl dals chantuns. 
^3 Il biro prepara las sesidas da l' Assamblea federala plenara. 
^4 El po nominar cumissiuns da l' Assamblea federala plenara. Quellas sa cumponan da dudesch commembers dal Cussegl naziunal e da tschintg commembers dal Cussegl dals chantuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 40
Art. 40 Cumissiun da grazia e da conflicts da cumpetenza 
^1 La Cumissiun da grazia e da conflicts da cumpetenza predeliberescha dumondas da grazia e decisiuns davart conflicts da cumpetenza tranter las autoritads federalas supremas. 
^2 Sco ses president elegia ella alternantamain in commember dal Cussegl naziunal u dal Cussegl dals chantuns. 
^3 Ella transmetta las dumondas da grazia al Cussegl federal per laschar suttametter in rapport ed ina proposta. 
^4 Ella po prender invista da la dumonda sco er da las actas d' inquisiziun, da dretgira e d' execuziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 40a
Art. 40a Cumissiun giudiziala 
^1 La Cumissiun giudiziala è cumpetenta per preparar l' elecziun e la relaschada d' uffizi: 
a. da derschaders dals tribunals da la Confederaziun; 
b. da commembers da l' Autoritad da surveglianza da la Procura publica federala; 
c. dal procuratur public federal e dals suppleants dal procuratur public federal. 
^2 Ella publitgescha plazzas libras da derschaders e plazzas dal procuratur public federal e dals suppleants dal procuratur public federal. Sche la lescha permetta pensums parzials, sto il grad d' occupaziun vegnir inditgà en la publicaziun. 
^3 La Cumissiun giudiziala suttametta a l' Assamblea federala plenara sias propostas electoralas e sias propostas da relaschada d' uffizi. 
^4 Ella fixescha ils detagls da la relaziun da lavur dals derschaders sco er dal procuratur public federal e dals suppleants dal procuratur public federal. 
^5 Mintga fracziun ha il dretg d' almain in sez en la cumissiun. 
^6 Las cumissiuns da gestiun e la Delegaziun da finanzas communitgeschan a la Cumissiun giudiziala constataziuns che mettan seriusamain en dumonda la qualificaziun professiunala u persunala da derschaders, dal procuratur public federal u dals suppleants dal procuratur public federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 41
Art. 41 Procedura en l' Assamblea federala plenara 
^1 Tant enavant che questa lescha na dispona nagut auter, valan - tenor il senn - las disposiziuns dal reglament da gestiun er per la procedura en l' Assamblea federala plenara. 
^2 Ils dumbravuschs ed ils dumbravuschs suppleants da las duas chombras erueschan ils resultats da las elecziuns e da las votaziuns. 
^3 Sch' il reglament da gestiun dal Cussegl naziunal n' è betg applitgabel, po l' Assamblea federala plenara relaschar in agen reglament. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 42
Art. 42 Cumissiuns permanentas e cumissiuns spezialas 
^1 Mintga chombra nominescha da ses commembers per las cumissiuns permanentas previsas da la lescha e dal reglament da gestiun. 
^2 En cas excepziunals pon las chombras nominar cumissiuns spezialas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 43
Art. 43 Nominaziun da las cumissiuns 
^1 Ils commembers da las cumissiuns sco er lur presidis ( president e vicepresident) vegnan elegids dal biro respectiv. 
^2 Ils presidis da cumissiuns cuminaivlas da las duas chombras e da cumissiuns da l' Assamblea federala plenara vegnan elegids da la Conferenza da coordinaziun, nun che la lescha disponia insatge auter. Il president ed il vicepresident na dastgan betg appartegnair a la medema chombra. 
^3 La cumposiziun da las cumissiuns e l' attribuziun da lur presidis sa drizzan tenor la fermezza da las fracziuns en la chombra respectiva. Sche pussaivel vegnan las linguas uffizialas e las regiuns dal pajais resguardadas adequatamain. 
^4 La durada da la perioda d' uffizi dals commembers da las cumissiuns permanentas è fixada en ils reglaments da gestiun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 44
Art. 44 Incumbensas 
^1 En il rom da las cumpetenzas che la lescha u ils reglaments da gestiun las han attribuidas han las cumissiuns las suandantas incumbensas: 
a. ellas predelibereschan per mauns da la chombra las fatschentas ch' èn vegnidas attribuidas ad ellas; 
b. ellas tractan e decidan davart las fatschentas che la lescha las ha attribuidas per la deliberaziun definitiva; 
c. ellas persequiteschan ils svilups socials e politics en lur champs da cumpetenza; 
d. ellas elavuran propostas entaifer lur champs da cumpetenza; 
e. ellas procuran per la controlla da l' efficacitad en lur champs da cumpetenza. Ellas suttamettan propostas correspundentas als organs cumpetents da l' Assamblea federala u surdattan incumbensas correspundentas al Cussegl federal; 
f. ellas resguardan ils resultats da controllas da l' efficacitad. 
^2 Las cumissiuns rapportan a lur chombra davart las fatschentas ch' èn vegnidas attribuidas ad ellas e suttamettan ina proposta. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 45
Art. 45 Dretgs generals 
^1 Per ademplir lur incumbensas pon las cumissiuns: 
a. inoltrar iniziativas parlamentaras, intervenziuns e propostas e preschentar rapports; 
b. consultar experts externs; 
c. laschar vegnir a pled represchentants dals chantuns e da circuls interessads; 
d. far inspecziuns. 
^2 Las cumissiuns pon nominar atgnas sutcumissiuns. Quellas suttamettan a la cumissiun rapports e propostas. Pliras cumissiuns pon nominar sutcumissiuns cuminaivlas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 46
Art. 46 Procedura en las cumissiuns 
^1 En las cumissiuns valan las reglas da procedura da lur chombra, nun che la lescha u il reglament da gestiun disponia insatge auter. 
^2 Las decisiuns da cumissiuns cuminaivlas da las duas chombras ston vegnir approvadas da la maioritad dals commembers votants da mintga chombra, nun che la lescha disponia insatge auter. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 47
Art. 47 Confidenzialitad 
^1 Las tractativas da las cumissiuns èn confidenzialas; en spezial na vegni betg communitgà, co ch' ils singuls participants han prendì posiziun u han votà. 
^2 Las cumissiuns pon decider da far audiziuns publicas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 48
Art. 48 Infurmaziun da la populaziun 
Las cumissiuns infurmeschan la populaziun davart ils resultats da lur tractativas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 49
Art. 49 Coordinaziun tranter las cumissiuns 
^1 Las cumissiuns da mintga chombra coordineschan lur activitad tranter ellas sco er tranter las cumissiuns da l' autra chombra che tractan dumondas identicas u sumegliantas. 
^2 Las cumissiuns pon procurar infurmaziuns u sclerir ina dumonda en sesidas cuminaivlas ubain delegar questas incumbensas ad ina cumissiun. 
^3 Las cumissiuns da gestiun e las cumissiuns da finanzas pon predeliberar cuminaivlamain il rapport da gestiun ed il quint. 
^4 En cas che fatschentas cumpiglian plirs secturs, pon las autras cumissiuns suttametter rapports a las cumissiuns predeliberantas. 
^5 … 
Lescha federala dals 13 da december 2002 davart l’Assamblea federala (Lescha dal parlament, LParl): Art. 50
Art. 50 Incumbensas da las cumissiuns da finanzas 
^1 Las cumissiuns da finanzas s' occupan da la gestiun da las finanzas da la Confederaziun; ellas predelibereschan la planisaziun finanziala, il preventiv e ses supplements sco er il quint statal. Ellas exequeschan la surveglianza suprema da tut las finanzas tenor l' artitgel 26 alinea 2, nun che la lescha disponia insatge auter. 
^2 Tar sbozs da decrets impurtants ord vista da la politica da finanzas pon ellas suttametter rapports a las cumissiuns predeliberantas. Ellas pon vegnir consultadas en connex cun tals decrets per il cunrapport u per la predeliberaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 51
Art. 51 Delegaziun da finanzas 
^1 Las cumissiuns da finanzas elegian tranter lur commembers mintgamai trais commembers e per mintga commember in substitut permanent en la Delegaziun da finanzas. La delegaziun sa constituescha sezza. 
^2 La Delegaziun da finanzas examinescha e surveglia tut las finanzas da la Confederaziun. 
^3 Las relaziuns tranter la Delegaziun da finanzas e la Controlla federala da finanzas sa drizzan tenor ils artitgels 14, 15 e 18 da la Lescha federala dals 28 da zercladur 1967 davart la Controlla federala da finanzas. 
^4 La Delegaziun da finanzas suttametta a las cumissiuns da finanzas in rapport ed ina proposta. 
^5 Ella po s' occupar d' ulteriurs objects da tractativa e communitgar sias constataziuns a las cumissiuns da finanzas u ad autras cumissiuns. 
^6 Ella decida cun la maioritad dals commembers votants. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 52
Art. 52 Incumbensas da las cumissiuns da gestiun 
^1 Las cumissiuns da gestiun exequeschan la surveglianza suprema da la gestiun tenor l' artitgel 26 alineas 1, 3 e 4. 
^2 Ellas exequeschan lur activitad da controlla principalmain tenor ils criteris da la legalitad, da l' opportunitad e da l' efficacitad. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 53
Art. 53 Delegaziun da las cumissiuns da gestiun 
^1 Las cumissiuns da gestiun elegian tranter lur commembers mintgamai trais commembers en la Delegaziun da las cumissiuns da gestiun. La delegaziun sa constituescha sezza. 
^2 La delegaziun surveglia l' activitad en il sectur da la protecziun dal stadi e dals servetschs d' infurmaziun e controllescha l' agir statal en secturs ch' èn secrets, causa ch' i avess consequenzas gravantas per ils interess da la Svizra, sch' els vegnissan enconuschents a persunas betg autorisadas. 
^3 Ella surpiglia ulteriuras incumbensas spezialas che la vegnan attribuidas d' ina cumissiun da gestiun. 
3^bis Il Cussegl federal infurmescha la delegaziun entaifer maximalmain 24 uras suenter avair prendì ina decisiun che ha l' intent da mantegnair ils interess da la Svizra u la segirezza interna u externa. 
^4 La delegaziun suttametta a las cumissiuns da gestiun in rapport ed ina proposta. 
^5 Ella decida cun la maioritad dals commembers votants. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 54
Art. 54 
Lescha federala dals 13 da december 2002 davart l’Assamblea federala (Lescha dal parlament, LParl): Art. 55
Art. 55 … 
Ina giada ad onn rapportan las cumissiuns da finanzas e las cumissiuns da gestiun a lur chombra davart ils resultats principals da lur lavur. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 56
Art. 56 Cumposiziun ed organisaziun 
^1 La Cumissiun da redacziun è ina cumissiun cuminaivla da las duas chombras. 
^2 Ella sa cumpona da trais sutcumissiuns - ina per mintga lingua uffiziala da la Confederaziun. 
^3 La cumissiun sa constituescha sezza. 
^4 Ella decida cun la maioritad dals commembers votants. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 57
Art. 57 Incumbensas e procedura 
^1 La Cumissiun da redacziun verifitgescha ils texts dals relaschs e fixescha la versiun definitiva per la votaziun finala. 
^2 Ella procura ch' ils texts sajan formulads en moda chapaivla e concisa. Ella controllescha ch' ils texts exprimian la voluntad da l' Assamblea federala e guarda che las versiuns da las trais linguas uffizialas correspundian ina a l' autra. 
^3 La Cumissiun da redacziun na dastga far naginas midadas materialas. Sch' ella constatescha largias materialas, intschertezzas u cuntradicziuns, infurmescha ella ils presidents da las chombras. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 58
Art. 58 Rectificaziuns suenter la votaziun finala 
^1 Sch' i vegnan constatads sbagls formals u formulaziuns che n' expriman betg il resultat da las tractativas parlamentaras en in relasch suenter la votaziun finala, ordinescha la Cumissiun da redacziun las rectificaziuns necessarias fin a la publicaziun en la Collecziun uffiziala da las leschas federalas. Questas correcturas ston vegnir inditgadas. 
^2 Suenter la publicaziun d' in relasch en la Collecziun uffiziala da las leschas federalas po la Cumissiun da redacziun ordinar la rectificaziun da sbagls evidents e midadas da natira legislativa tecnica. Questas correcturas ston vegnir inditgadas. 
^3 Rectificaziuns impurtantas vegnan communitgadas als commembers da l' Assamblea federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 59
Art. 59 Disposiziuns executivas 
In' ordinaziun da l' Assamblea federala regla ils detagls da la cumposiziun e da las incumbensas da la Cumissiun da redacziun sco er da la procedura da verificaziun dals sbozs da relaschs avant la votaziun finala e da la rectificaziun da relaschs suenter la votaziun finala e suenter la publicaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 60
Art. 60 
In' ordinaziun da l' Assamblea federala regla l' organisaziun, las incumbensas e la procedura da delegaziuns che represchentan l' Assamblea federala en radunanzas parlamentaras internaziunalas u en las relaziuns bilateralas cun parlaments d' auters stadis. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 61
Art. 61 Constituziun 
^1 Las fracziuns sa cumponan dals parlamentaris da la medema partida. 
^2 Parlamentaris senza partida e commembers da differentas partidas pon furmar ina fracziun, sch' els han ina direcziun politica sumeglianta. 
^3 Ina fracziun po vegnir furmada, sche almain tschintg commembers d' ina da las duas chombras sa participeschan a quella. 
^4 Las fracziuns annunzian al secretari general da l' Assamblea federala lur constituziun, ils commembers, la suprastanza ed il secretari. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 62
Art. 62 Incumbensas e dretgs 
^1 Las fracziuns predelibereschan las fatschentas da las chombras. 
^2 Ellas han il dretg d' inoltrar iniziativas parlamentaras, intervenziuns e propostas e da proponer candidats per las elecziuns. 
^3 Ils reglaments da gestiun pon prevair ulteriurs dretgs per las fracziuns. 
^4 Las fracziuns pon installar secretariats. Quels survegnan ils medems documents sco ils parlamentaris ed èn suttamess al secret d' uffizi tenor l' artitgel 8. 
^5 Las fracziuns survegnan ina contribuziun per cuvrir ils custs da lur secretariats. Ils detagls vegnan reglads en la Lescha dals 18 da mars 1988 davart las resursas dal parlament. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 63
Art. 63 
^1 Ils parlamentaris che s' interessan per in tschert sectur pon s' unir a gruppas parlamentaras. Las gruppas ston esser avertas a tut ils parlamentaris. 
^2 Las gruppas annunzian lur constituziun e lur commembers als Servetschs dal parlament. Quels mainan in register public da las gruppas parlamentaras. 
^3 Las gruppas parlamentaras survegnan sche pussaivel sustegn administrativ per lur lavur e stanzas da sesidas. 
^4 Ellas na pon betg sa preschentar en num da l' Assamblea federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 64
Art. 64 Incumbensas dals Servetschs dal parlament 
^1 Ils Servetschs dal parlament sustegnan l' Assamblea federala per ch' ella possia ademplir sias incumbensas. 
^2 Els: 
a. planiseschan ed organiseschan las sessiuns e las sesidas da las cumissiuns; 
b. liquideschan las lavurs da secretariat, las translaziuns e la protocollaziun da las decisiuns e da las tractativas da las chombras, da l' Assamblea federala plenara e da las cumissiuns; 
c. mainan ina documentaziun e porschan servetschs en il sectur da la documentaziun e da las tecnologias d' infurmaziun; 
d. cusseglian ils parlamentaris, en spezial ils presidis da las chombras e da las cumissiuns, en dumondas materialas e da procedura; 
e. infurmeschan la populaziun davart l' Assamblea federala e davart sias activitads; 
f. sustegnan l' Assamblea federala en la tgira da sias relaziuns internaziunalas; 
g. liquideschan tut las ulteriuras incumbensas da l' administraziun dal parlament, cun resalva da las cumpetenzas d' organs da las chombras. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 65
Art. 65 Direcziun dals Servetschs dal parlament 
^1 Ils Servetschs dal parlament èn suttamess a la surveglianza da la Delegaziun administrativa. 
^2 Il secretari general da l' Assamblea federala maina ils Servetschs dal parlament. 
^3 Sch' ils posts dals Servetschs dal parlament lavuran per organs da l' Assamblea federala, fan els quai tenor las directivas da quels organs. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 66
Art. 66 Engaschament dal persunal dals Servetschs dal parlament 
Tras in' ordinaziun da l' Assamblea federala vegnan ils organs da l' Assamblea federala sco er il secretari general da l' Assamblea federala autorisads d' engaschar il persunal dals Servetschs dal parlament. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 67
Art. 67 Dretgs d' infurmaziun 
Ils posts dals Servetschs dal parlament han ils medems dretgs d' infurmaziun sco ils organs da l' Assamblea federala, per ils quals els lavuran. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 68
Art. 68 Consultaziun da l' administraziun federala 
^1 Ils organs da l' Assamblea federala e - per lur incumbensa - ils Servetschs dal parlament pon consultar posts da servetsch da l' administraziun federala per ademplir lur incumbensas. 
^2 La consultaziun ha lieu en accord cun il departament cumpetent u cun la Chanzlia federala. 
^3 En cas da differenzas decida la Delegaziun administrativa suenter avair tadlà l' avis da Cussegl federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 69
Art. 69 Dretg da disponer da las localitads ed access a la Chasa federala 
^1 Il dretg da disponer da las salas da las chombras vegn exequì dals presidents da las chombras; il dretg da disponer da las ulteriuras localitads da l' Assamblea federala e dals Servetschs dal parlament vegn exequì da la Delegaziun administrativa. 
^2 Mintga parlamentari po laschar emetter ina carta d' access per mintgamai duas persunas che giavischan - per ina tscherta durada - access a las parts betg publicas da la Chasa federala. Questas persunas e lur funcziuns ston vegnir inscrittas en in register accessibel publicamain. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 70
Art. 70 Disposiziuns executivas 
^1 L' Assamblea federala decretescha las disposiziuns executivas legislativas davart l' administraziun dal parlament en furma d' ordinaziuns da l' Assamblea federala. 
^2 Las disposiziuns executivas legislativas ch' èn vegnidas decretadas dal Cussegl federal u da posts da servetsch subordinads a quel e che valan per l' administraziun federala, vegnan applitgadas er en il sectur da l' administraziun dal parlament, nun ch' ina ordinaziun da l' Assamblea federala disponia insatge auter. 
^3 Las cumpetenzas che talas disposiziuns executivas attribueschan al Cussegl federal u a posts da servetsch subordinads a quel, vegnan exequidas da la Delegaziun administrativa ubain dal secretari general da l' Assamblea federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 71
Art. 71 Objects da tractativa 
Objects da tractativa da l' Assamblea federala èn en spezial: 
a. sbozs da sias cumissiuns u dal Cussegl federal per relaschs da l' Assamblea federala; 
b. iniziativas ed intervenziuns parlamentaras inoltradas da ses commembers, da sias fracziuns e da sias cumissiuns sco er iniziativas dals chantuns; 
c. rapports da sias cumissiuns u dal Cussegl federal; 
d. propostas per elecziuns e per confermar elecziuns; 
e. dumondas da ses commembers, da sias fracziuns, da sias cumissiuns u dal Cussegl federal davart la procedura; 
f. decleraziuns da las chombras u dal Cussegl federal; 
g. petiziuns ed instanzas; 
h. recurs, dumondas e protestas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 72
Art. 72 Inoltraziun d' objects da tractativa 
^1 Objects da tractativa ch' èn vegnids inoltrads da parlamentaris u d' organs da las chombras èn pendents en la chombra a partir dal mument ch' els vegnan inoltrads al secretariat da la chombra. 
^2 Iniziativas dal pievel e dumondas dals chantuns per approvar lur constituziuns èn pendentas en las chombras a partir dal mument ch' ellas vegnan inoltradas a la Chanzlia federala. 
^3 Ils ulteriurs objects da tractativa èn pendents en tuttas duas chombras a partir dal mument ch' els vegnan inoltrads a l' Assamblea federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 73
Art. 73 Retratga d' objects da tractativa 
^1 Objects da tractativa pon vegnir retratgs da lur auturs fin ch' ina chombra ha prendì in emprim conclus davart l' object respectiv. 
^2 Ina iniziativa parlamentara u ina iniziativa dals chantuns na po betg pli vegnir retratga, sche la cumissiun predeliberanta l' ha gia acceptada. 
^3 Objects da tractativa ch' èn vegnids inoltrads dal Cussegl federal na po quel betg retrair. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 74
Art. 74 Procedura en cas da sbozs per relaschs 
^1 Mintga chombra tracta l' emprim in sboz per in relasch e decida, sch' ella vul entrar en materia ( debatta d' entrar en materia). 
^2 Sch' ella decida d' entrar en materia, tracta ella lura artitgel per artitgel il sboz per il relasch ( tractativa detagliada). 
^3 I sto vegnir entrà en materia obligatoricamain tar iniziativas dal pievel, preventivs, rapports da gestiun, quints, protestas cunter contracts dals chantuns tranter els u cun l' exteriur, per l' approvaziun da constituziuns chantunalas tant sco per la planisaziun da la legislatura. 
^4 Suenter che l' emprima tractativa detagliada è terminada ha lieu en la chombra ina votaziun generala. Sch' igl è obligatoric d' entrar en materia, n' ha lieu nagina votaziun generala, auter ch' en cas da preventivs u da quints. 
^5 Sche la chombra refusa il sboz per in relasch en la votaziun generala, correspunda quai ad ina decisiun da betg entrar en materia. Sche la chombra refusa preventivs u quints en la votaziun generala, decida ella da refusar e da renviar quels al Cussegl federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 75
Art. 75 Refusaziun 
^1 Ina chombra po refusar per mauns dal Cussegl federal u da la cumissiun predeliberanta in sboz per in relasch, en il qual ella è entrada, u in auter object da tractativa, cun l' incumbensa d' examinaziun u da far midadas. 
^2 Singulas parts u disposiziuns po ella er refusar pli tard en la tractativa. 
^3 Propostas da refusaziun ston declerar, tge che duai vegnir examinà, midà u cumplettà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 76
Art. 76 Propostas 
^1 Mintga parlamentari po inoltrar a la chombra ed a la cumissiun predeliberanta propostas concernent in object da tractativa pendent. El po dumandar la cumissiun cumpetenta d' inoltrar ina iniziativa parlamentara u ina intervenziun da la cumissiun. 
^2 Propostas che pertutgan la procedura ( propostas davart l' urden) ston per regla vegnir tractadas immediatamain. 
^3 Fin a la votaziun generala davart in sboz da relasch poi vegnir pretendì cun ina proposta davart l' urden da revegnir a mintga dumonda tractada. A la decisiun d' entrar en materia na poi betg vegnir revegnì. 
^4 Propostas ch' èn vegnidas refusadas d' ina maioritad da la cumissiun pon vegnir inoltradas sco propostas da minoritad. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 77
Art. 77 Clausula d' urgenza 
^1 En cas d' in sboz per ina lescha federala che duai vegnir declerada sco urgenta na suttastat la clausula d' urgenza betg a la votaziun generala. 
^2 Davart la clausula d' urgenza vegni decidì pir suenter l' eliminaziun da las differenzas. 
^3 Sche la clausula d' urgenza vegn refusada, han mintga parlamentari ed il Cussegl federal il dretg da proponer da stritgar il sboz da la lescha avant la votaziun finala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 78
Art. 78 Procedura da votaziun 
^1 Sin dumonda sto vegnir votà separadamain davart dumondas da votaziun divisiblas. 
^2 Sch' i dat tar in object da votaziun duas propostas che sa refereschan a la medema part dal text u ch' excludan ina l' autra, ston quellas vegnir opponidas ina a l' autra en la votaziun. 
^3 Sch' i n' è betg pussaivel d' opponer las propostas ina a l' autra en la votaziun, stoi vegnir votà davart mintga proposta en ina votaziun separada. 
^4 Davart propostas incontestadas na vegni betg votà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 79
Art. 79 Votaziun eventuala 
^1 Sch' i dat tar il medem object da votaziun dapli che duas propostas, ston quellas vegnir opponidas successivamain ina a l' autra en votaziuns eventualas, fin ch' i restan duas propostas per ina votaziun. 
^2 La successiun da votar davart las propostas sto vegnir concepida uschia, ch' ins cumenza cun las propostas che divergeschan il pli pauc areguard il cuntegn e cuntinuescha pass per pass fin a quellas che divergeschan il pli fitg. 
^3 Sch' ins na po betg fixar ina successiun clera tenor ils criteris da l' alinea 2, vegnan opponidas ina a l' autra en votaziuns eventualas l' emprim las propostas dals parlamentaris, alura las propostas da las minoritads da la cumissiun e la finala la proposta dal Cussegl federal. Il resultat da l' ultima votaziun vegn opponì a la proposta da la maioritad da la cumissiun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 80
Art. 80 Vusch dal president 
^1 Il president da la chombra na votescha betg. En cas da paritad da las vuschs ha el la decisiun da tagl. 
^2 Sch' i dovra il consentiment da la maioritad dals commembers da mintga chombra, votescha er il president. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 81
Art. 81 Votaziun finala 
^1 Sche tuttas duas chombras han tractà ina lescha federala, in' ordinaziun da l' Assamblea federala u in conclus federal che suttastat al referendum obligatoric u al referendum facultativ ed approvà il text rectifitgà da la Cumissiun da redacziun, ha lieu en mintga chombra ina votaziun finala davart il project. 
^2 Sche tuttas duas chombras approveschan il sboz per in relasch, è il relasch da l' Assamblea federala valaivel. 
^3 Sch' ina chombra refusa u sche tuttas duas chombras refusan il sboz per in relasch, n' è il relasch betg valaivel. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 82
Art. 82 Publicaziun dal cumportament da votaziun 
Ils reglaments da las duas chombras reglan en tge cas ch' il resultat da la votaziun vegn publitgà en furma d' ina glista da nums. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 83
Art. 83 Conclus concordants da las chombras 
^1 Per conclus da l' Assamblea federala dovri la concordanza da tuttas duas chombras. 
^2 Nagin conclus concordant na dovri per petiziuns e per rapports che vegnan suttamess per enconuschientscha. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 84
Art. 84 Determinaziun da la chombra prioritara 
^1 Ils objects da tractativa che ston vegnir tractads separadamain da tuttas duas chombras vegnan attribuids ad ina da las chombras per l' emprima tractativa ( chombra prioritara). 
^2 Ils presidents da las chombras sa cunvegnan davart l' attribuziun. Sch' i na dat nagina cunvegnientscha, decida la sort. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 85
Art. 85 Successiun temporala dal tractament en las chombras 
^1 Sbozs per midar la Constituziun federala e per leschas federalas betg urgentas na vegnan per regla betg tractads per l' emprima giada da tuttas duas chombras en la medema sessiun. 
^2 Sin dumonda dal Cussegl federal u da la cumissiun po la Conferenza da coordinaziun decider ch' in object da tractativa tenor l' alinea 1 vegn tractà l' emprima giada excepziunalmain en tuttas duas chombras en la medema sessiun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 86
Art. 86 Transmissiun dals objects da tractativa a l' autra chombra 
^1 Objects da tractativa che ston vegnir tractads da tuttas duas chombras vegnan transmess a l' autra chombra, sche la chombra prioritara ha prendì ina decisiun. 
^2 La chombra prioritara dastga reprender la tractativa pir, cura che l' autra chombra ha prendì ina decisiun. 
^3 Sch' i vegnan suttamess a l' Assamblea federala en ina missiva u en in rapport sbozs per plirs relaschs, pon quels vegnir transmess a l' autra chombra in suenter l' auter suenter la votaziun generala respectiva. 
^4 In conclus federal davart ina cuntraproposta tar ina iniziativa dal pievel sto vegnir transmess a l' autra chombra ensemen cun il conclus federal davart l' iniziativa dal pievel correspundenta. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 87
Art. 87 Refusaziun e suspensiun da la procedura 
^1 Sch' ina chombra refusa in object da tractativa cumplettamain per mauns dal Cussegl federal, vegn il conclus da refusaziun transmess a l' autra chombra. 
^2 Sche l' autra chombra n' accepta betg il conclus da refusaziun, vegn effectuada la refusaziun, sche la chombra prioritara insista sin il conclus. 
^3 La medema procedura vala er, sch' ina chombra concluda da suspender da tractar in object da tractativa per probablamain passa 1 onn ( suspensiun). 
Lescha federala dals 13 da december 2002 davart l’Assamblea federala (Lescha dal parlament, LParl): Art. 88
Art. 88 Divisiun da la tractativa d' in sboz per in relasch 
^1 Excepziunalmain po in sboz per in relasch voluminus vegnir dividì tras in conclus concordant da tuttas duas chombras e transmess en parts a l' autra chombra gia avant la votaziun generala. 
^2 Ils parlamentaris pon far propostas da revegnir a disposiziuns da l' entir sboz da relasch fin a la votaziun generala. 
^3 Sch' ils conclus da las duas chombras divergeschan in da l' auter areguard la divisiun dal sboz da relasch e sche la chombra che ha refusà la divisiun conferma ses conclus, vegn il project transmess a l' autra chombra pir suenter che la votaziun generala ha gì lieu. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 89
Art. 89 Procedura en cas da differenzas 
^1 Sch' igl existan differenzas tranter las chombras suenter la tractativa dal sboz per in relasch, vegnan ils conclus divergents d' ina chombra transmess per la tractativa a l' autra chombra, fin che las chombras sa cunvegnan. 
^2 Suenter l' emprima tractativa en mintga chombra sa restrenscha l' ulteriura tractativa exclusivamain a las dumondas divergentas. 
^3 Ina chombra po mo revegnir ad autras dumondas, sche quai è necessari pervi da novs conclus u sche las cumissiuns predeliberantas da las duas chombras fan ensemen ina proposta da revegnir. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 90
Art. 90 Stritgada d' in sboz per in relasch 
Sin proposta identica da lur cumissiuns predeliberantas pon las duas chombras stritgar in sboz per in relasch durant l' eliminaziun da las differenzas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 91
Art. 91 Nominaziun d' ina conferenza da conciliaziun 
^1 Sch' igl existan suenter trais tractativas detagliadas en mintga chombra anc adina differenzas, vegn nominada ina conferenza da conciliaziun. Quella sto tschertgar in cumpromiss. 
^2 Las cumissiuns predeliberantas delegheschan mintgamai 13 commembers a la conferenza da conciliaziun. Sche la cumissiun predeliberanta d' ina chombra dumbra main che 13 commembers, sto ella vegnir cumplettada a quest dumber. La cumposiziun da las delegaziuns da mintga cumissiun sa drizza tenor l' artitgel 43 alinea 3. 
^3 Il president da la cumissiun da la chombra prioritara presidiescha la conferenza. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 92
Art. 92 Procedura da decisiun en la conferenza da conciliaziun 
^1 La conferenza da conciliaziun è abla da decider, sche la maioritad dals commembers da mintga delegaziun è preschenta. L' abilitad da decider sto vegnir constatada explicitamain. 
^2 La conferenza da conciliaziun decida cun la maioritad da ses commembers votants. Il president sa participescha a la votaziun. En cas da paritad da las vuschs prenda el la decisiun da tagl. 
^3 La conferenza da conciliaziun fa ina proposta da conciliaziun che eliminescha tut las differenzas restadas en ina giada. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 93
Art. 93 Tractament da la proposta da conciliaziun en las chombras 
^1 L' emprim vegn la proposta da conciliaziun examinada da la chombra prioritara. Sche quella approvescha cumplainamain la proposta da conciliaziun, vegn la proposta transmessa a l' autra chombra. 
^2 Sch' ina da las chombras refusa la proposta da conciliaziun, vegn stritgà il sboz per in relasch. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 94
Art. 94 Eliminaziun da differenzas en connex cun il preventiv e cun credits posteriurs 
Sch' ina proposta da conciliaziun per il conclus federal davart il preventiv da la Confederaziun u davart in supplement vegn refusada, vala il conclus da la terza tractativa che prevesa l' import pli bass sco approvà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 94a
Art. 94a Eliminaziun da differenzas en connex cun la planisaziun da la legislatura 
^1 En cas dal conclus federal davart la planisaziun da la legislatura vegn nominada la conferenza da conciliaziun, sch' i dat divergenzas suenter l' emprima tractativa en las chombras. 
^2 La conferenza da conciliaziun fa ina proposta da conciliaziun tar mintga differenza. Davart mintga proposta vegni votà separadamain. 
^3 Sch' ina proposta vegn refusada, vegn la disposiziun respectiva stritgada. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 95
Art. 95 Eliminaziun da differenzas en cas spezials 
Sche las divergenzas tranter ils conclus da las duas chombras sa refereschan a l' object da tractativa sco unitad, è la segunda refusa d' ina chombra definitiva. Quai vala cunzunt per: 
a. entrar en in sboz per in relasch; 
b. acceptar in sboz per in relasch en ina votaziun generala; 
c. approvar in contract internaziunal; 
d. approvar ina constituziun chantunala; 
e. prender posiziun tar ina iniziativa dal pievel en furma d' ina proposta generala; 
f. la clausula d' urgenza; 
g. decider, sch' ina iniziativa dals chantuns duai vegnir acceptada; 
h. approvar ordinaziuns dal Cussegl federal; 
i. … 
j. mantegnair in object da tractativa che vegn proponì da stritgar. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 96
Art. 96 
Sch' ina iniziativa dal pievel declerada sco valaivla pretenda ina revisiun totala da la Constituziun federala, suttametta l' Assamblea federala l' iniziativa a la votaziun dal pievel. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 97
Art. 97 Missiva e sboz dal conclus dal Cussegl federal 
^1 Il Cussegl federal suttametta a l' Assamblea federala: 
a. il pli tard 1 onn suenter l' inoltraziun da l' iniziativa dal pievel valaivla ina missiva ed in sboz per in conclus federal uschia che l' Assamblea po prender posiziun; 
b. il pli tard 1 onn suenter ch' il pievel u l' Assamblea federala ha approvà ina iniziativa en furma d' ina proposta generala ina missiva ed in sboz per in conclus federal davart ina revisiun parziala da la Constituziun federala. 
^2 Sch' il Cussegl federal suttametta a l' Assamblea federala parallelamain il sboz per in conclus federal concernent ina cuntraproposta u il sboz per in relasch ch' è collià stretgamain cun l' iniziativa dal pievel, vegn il termin prolungà a 18 mais. 
^3 L' Assamblea federala po cumenzar cun sias tractativas avant ch' il Cussegl federal ha suttamess ad ella la missiva ed il sboz per in conclus federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 98
Art. 98 Valaivladad d' iniziativas dal pievel 
^1 L' Assamblea federala declera sco per part u dal tuttafatg nunvalaivla ina iniziativa dal pievel, sch' ella constatescha che las pretensiuns da l' artitgel 139 alinea 3 da la Constituziun federala n' èn betg ademplidas. 
^2 Sche las decisiuns da las duas chombras divergeschan areguard la valaivladad d' ina l' iniziativa dal pievel u da parts da quella e sche la chombra che ha affirmà la valaivladad da l' iniziativa conferma sia decisiun, èn l' iniziativa dal pievel respectivamain las parts dispitaivlas valaivlas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 99
Art. 99 Scumond da midar il text d' ina iniziativa dal pievel 
Il text da tut las parts valaivlas d' ina iniziativa dal pievel sto vegnir suttamess a la votaziun dal pievel en sia formulaziun originala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 100
Art. 100 Recumandaziun per la votaziun 
Entaifer 30 mais suenter ch' ina iniziativa dal pievel è vegnida inoltrada en furma d' in sboz elavurà decida l' Assamblea federala, sch' ella recumonda al pievel ed als chantuns d' acceptar u da refusar l' iniziativa. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 101
Art. 101 Cuntraproposta 
^1 Ensemen cun l' iniziativa dal pievel po l' Assamblea federala suttametter a la votaziun dal pievel e dals chantuns ina cuntraproposta davart la medema dumonda constituziunala. 
^2 Il conclus federal davart la cuntraproposta da l' Assamblea federala vegn tractà en tuttas duas chombras avant che quellas decidan davart la recumandaziun per la votaziun che duai figurar en il conclus federal davart l' iniziativa dal pievel. 
^3 La votaziun finala davart il conclus federal concernent la cuntraproposta ha lieu il pli tard 8 dis avant la finiziun da quella sessiun che ha lieu avant ch' il termin per tractar l' iniziativa dal pievel scada. Sch' ina chombra refusa quest conclus federal en la votaziun finala, propona la conferenza da conciliaziun la recumandaziun per la votaziun che duai figurar en il conclus federal davart l' iniziativa dal pievel. Ina cuntraproposta n' è betg pli admessa. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 102
Art. 102 Decisiun davart la recumandaziun per la votaziun e la cuntraproposta 
^1 Sche l' Assamblea federala suttametta a la votaziun dal pievel e dals chantuns ultra da l' iniziativa dal pievel ina cuntraproposta, po ella: 
a. recumandar da refusar l' iniziativa dal pievel e d' acceptar la cuntraproposta; u 
b. recumandar d' acceptar tuts dus projects. 
^2 Sch' ella recumonda d' acceptar tuts dus projects, recumonda ella en la dumonda decisiva al pievel d' acceptar la cuntraproposta. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 103
Art. 103 Posiziun e votaziun dal pievel 
^1 Entaifer 2 onns suenter ch' ina iniziativa dal pievel è vegnida inoltrada en furma d' ina proposta generala decida l' Assamblea federala, sch' ella accepta l' iniziativa. 
^2 Sche l' Assamblea federala refusa l' iniziativa dal pievel, suttametta ella quella a la votaziun dal pievel. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 104
Art. 104 Elavuraziun d' ina midada constituziunala tras l' Assamblea federala 
^1 Sche l' Assamblea federala va d' accord cun l' iniziativa dal pievel u sch' il pievel accepta quella, elavura l' Assamblea federala entaifer 2 onns ina revisiun parziala da la Constituziun federala. 
^2 L' Assamblea federala resguarda tar l' elavuraziun il cuntegn e las finamiras da l' iniziativa dal pievel. 
^3 Sche las duas chombras na pon betg sa cunvegnir areguard il sboz tar l' elavuraziun da la revisiun parziala u sch' ina da las duas chombras refusa il sboz, ston vegnir suttamess a la votaziun dal pievel e dals chantuns sco variantas ils conclus da las chombras ch' èn resultads en l' ultima tractativa. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 105
Art. 105 Prolungaziun dal termin 
^1 Sch' ina chombra decida davart ina cuntraproposta u davart il sboz per in relasch ch' è collià stretgamain cun l' iniziativa dal pievel, po l' Assamblea federala prolungar il termin da tractament per 1 onn. 
1^bis Sch' il sboz per in relasch ch' è elavurà en furma d' ina lescha federala e ch' è collià stretgamain cun l' iniziativa dal pievel sa chatta anc en la procedura da l' eliminaziun da differenzas, po l' Assamblea federala prolungar il termin da tractament per l' iniziativa dal pievel per maximalmain 1 ulteriur onn. 
^2 Sche las decisiuns da las duas chombras davart la prolungaziun dal termin na correspundan betg ina a l' autra, na vegn il termin betg prolungà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 106
Art. 106 Scadenza dal termin 
Sch' i na dat betg in conclus concordant da las duas chombras entaifer il termin legal, ordinescha il Cussegl federal la votaziun dal pievel. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 107
Art. 107 Object 
L' iniziativa parlamentara permetta da proponer in sboz per in relasch da l' Assamblea federala u ils elements fundamentals per in tal relasch. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 108
Art. 108 Inadmissibladad 
L' iniziativa parlamentara d' in parlamentari u d' ina fracziun è inadmissibla, sche la dumonda po vegnir inoltrada sco proposta tar il sboz per in relasch pendent en l' Assamblea federala. Davart excepziuns decida il biro da la chombra. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 109
Art. 109 Procedura da l' examinaziun preliminara 
^1 Iniziativas parlamentaras d' in parlamentari u d' ina fracziun sco er propostas per elavurar ina iniziativa da la cumissiun che vegnan inoltradas a tala ston vegnir suttamessas ad in' examinaziun preliminara. 
^2 La cumissiun cumpetenta da la chombra, a la quala l' iniziativa è vegnida inoltrada, decida, sch' ella vul acceptar l' iniziativa u sch' ella propona a la chombra da refusar quella. Sche la chombra accepta la proposta da la cumissiun, è l' iniziativa liquidada. 
^3 Il conclus d' acceptar ina iniziativa u d' elavurar ina iniziativa da la cumissiun sto vegnir approvà da la cumissiun cumpetenta da l' autra chombra. Questa cumissiun envida la cumissiun da la chombra prioritara da nominar ina delegaziun che la preschenta il conclus. Sche la segunda cumissiun n' accepta betg il conclus, vegn l' iniziativa mo acceptada sche tuttas duas chombras l' acceptan. Sche la segunda chombra n' accepta betg l' iniziativa, è quella refusada definitivamain. 
^4 L' iniziant po, sch' el n' è betg commember da la cumissiun, prender part cun vusch consultativa a las sesidas da la cumissiun da l' atgna chombra durant l' examinaziun preliminara. 
^5 Sche l' autur d' ina iniziativa sorta da la chombra e sche nagin auter parlamentari na surpiglia l' iniziativa durant l' emprima emna da la proxima sessiun, vegn l' iniziativa stritgada senza conclus da la chombra, nun che la cumissiun haja gia acceptà l' iniziativa. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 110
Art. 110 Object da l' examinaziun preliminara 
^1 Ina iniziativa u ina proposta per elavurar ina iniziativa vegn acceptada, sch' il basegn da regulaziun vegn da princip approvà e sche la furma da l' iniziativa parlamentara vegn giuditgada sco cunvegnenta. 
^2 La furma da l' iniziativa parlamentara sto vegnir giuditgada sco cunvegnenta cunzunt, sche: 
a. l' iniziativa propona in sboz per in relasch en il sectur dal dretg parlamentar; 
b. l' elavuraziun d' in sboz per in relasch ch' è vegnida pretendida da moziuns inoltradas n' è betg vegnida fatga a temp; u 
c. in sboz per in relasch po probablamain vegnir elavurà pli svelt sin questa via che tras ina moziun. 
^3 La cumissiun examinescha, co ch' ella po elavurar in sboz da relasch a temp ed en moda adequata cun ils meds che la stattan a disposiziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 111
Art. 111 Elavuraziun d' in sboz per in relasch 
^1 Sch' ina iniziativa vegn acceptada, elavura la cumissiun cumpetenta da la chombra, a la quala l' iniziativa è vegnida inoltrada, entaifer 2 onns in sboz. 
^2 L' iniziant po, sch' el n' è betg commember da la cumissiun, prender part cun vusch consultativa a las sesidas da la cumissiun da l' atgna chombra durant l' examinaziun preliminara. 
^3 Il rapport ch' explitga il sboz per in relasch da l' Assamblea federala correspunda a las pretensiuns d' ina missiva dal Cussegl federal ( art. 141). 
Lescha federala dals 13 da december 2002 davart l’Assamblea federala (Lescha dal parlament, LParl): Art. 112
Art. 112 Collavuraziun cun il Cussegl federal e cun l' administraziun federala 
^1 La cumissiun po consultar il departament cumpetent per survegnir tut las infurmaziuns giuridicas e materialas ch' èn necessarias per elavurar il sboz per in relasch. 
^2 Ella dat en consultaziun il sboz preliminar inclusiv il rapport explicativ tenor las disposiziuns da la Lescha federala dals 18 da mars 2005 davart la procedura da consultaziun. 
^3 Ella suttametta parallelamain il rapport ed il sboz per in relasch ch' ella ha suttamess a la chombra er al Cussegl federal per prender posiziun entaifer in termin raschunaivel. 
^4 Sch' il Cussegl federal propona ina midada, tracta la cumissiun la posiziun dal Cussegl federal avant che la tractativa dal sboz per in relasch ha lieu en la chombra prioritara. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 113
Art. 113 Prolungaziun da termins e stritgada 
^1 Sche la cumissiun na preschenta betg ses sboz per in relasch entaifer 2 onns, decida la chombra sin proposta da la cumissiun u dal biro, sch' il termin vegn prolungà u sche l' iniziativa vegn stritgada. 
^2 La cumissiun po proponer a la chombra da stritgar l' iniziativa, sche: 
a. ella è ademplida tras in auter sboz per in relasch; u 
b. l' incumbensa a la cumissiun na duai betg vegnir mantegnida. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 114
Art. 114 Tractament dal sboz per in relasch en las chombras 
^1 Il sboz da la cumissiun vegn tractà tenor la procedura ordinaria per sbozs da relaschs. 
^2 En la cumissiun da la segunda chombra vegn il sboz da la chombra prioritara preschentà d' in commember da quella cumissiun che l' ha elavurà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 115
Art. 115 Object 
Mintga chantun po inoltrar in sboz per in relasch da l' Assamblea federala u proponer l' elavuraziun d' in sboz. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 116
Art. 116 Procedura da l' examinaziun preliminara 
^1 Iniziativas dals chantuns èn suttamessas ad in' examinaziun preliminara. 
^2 Per l' examinaziun preliminara vala l' artitgel 110 tenor il senn. 
^3 Il conclus d' acceptar ina iniziativa sto vegnir approvà da las cumissiuns cumpetentas da tuttas duas chombras. Sch' ina cumissiun refusa il conclus, decida la chombra entira. Sche la chombra refusa il conclus, vegn l' iniziativa surdada a l' autra chombra. La segunda refusa da vart d' ina chombra è definitiva. 
^4 Durant l' examinaziun preliminara lascha la cumissiun da la chombra prioritara vegnir a pled ina represchentanza dal chantun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 117
Art. 117 Elavuraziun d' in sboz per in relasch 
^1 Tenor l' artitgel 84 vegn ina iniziativa acceptada suttamessa anc ina giada ad ina da las chombras per l' emprim tractament. 
^2 Per l' ulteriura procedura valan ils artitgels 111-114 tenor il senn. L' annullaziun d' ina iniziativa sto vegnir approvada da l' autra chombra. Sche la chombra prioritara decida da betg entrar en il sboz da la cumissiun u sch' ella refusa il sboz en la votaziun generala, vala quai sco annullaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 118
Art. 118 Tips d' intervenziuns parlamentaras 
^1 Intervenziuns parlamentaras èn: 
a. la moziun; 
b. il postulat; 
c. l' interpellaziun; 
d. la dumonda. 
^2 Ellas sa drizzan per regla al Cussegl federal. 
^3 Ellas sa drizzan al biro da la chombra, a la quala ellas èn vegnidas inoltradas, sch' ellas sa refereschan al sectur dal dretg parlamentar. 
^4 Ellas sa drizzan als tribunals da la Confederaziun, sch' ellas sa refereschan a lur gestiun u a lur finanzas; moziuns èn exclusas. 
^5 Per las intervenziuns als biros da las chombras ed als tribunals da la Confederaziun valan ils artitgels 120-125 tenor il senn. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 119
Art. 119 Disposiziuns generalas per la procedura tar intervenziuns 
^1 Intervenziuns pon vegnir inoltradas da la maioritad d' ina cumissiun ubain durant la sessiun d' ina fracziun u d' in parlamentari. 
^2 Sch' il cuntegn d' ina intervenziun po vegnir dividì, po vegnir debattà e votà separadamain davart ils singuls puncts. 
^3 Il text d' ina intervenziun inoltrada na po betg pli vegnir midà; resalvà resta l' artitgel 121 alinea 3 litera b. 
^4 … 
^5 L' intervenziun d' in parlamentari u d' ina fracziun vegn annullada senza ina decisiun da la chombra, sche: 
a. la chombra n' ha betg tractà definitivamain l' intervenziun entaifer 2 onns suenter ch' ella è vegnida inoltrada; u 
b. l' autur sorta da la chombra e nagin auter parlamentari na surpiglia l' intervenziun en l' emprima emna da la proxima sessiun. 
^6 … 
Lescha federala dals 13 da december 2002 davart l’Assamblea federala (Lescha dal parlament, LParl): Art. 120
Art. 120 Object 
^1 La moziun incumbensescha il Cussegl federal da preschentar in sboz per in relasch da l' Assamblea federala u da prender ina mesira. 
^2 Sch' il Cussegl federal è cumpetent da prender la mesira, prenda el quella u suttametta a l' Assamblea federala il sboz per in relasch che realisescha la moziun. 
^3 Ina moziun è inadmissibla, sch' ella vul prender influenza sin ina disposiziun administrativa che sto vegnir decretada en ina procedura definida da la lescha u sin ina decisiun da recurs. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 121
Art. 121 Tractament en las chombras 
^1 Il Cussegl federal propona d' acceptar u da refusar la moziun, e quai per regla il pli tard il cumenzament da la proxima sessiun ordinaria suenter l' inoltraziun. Sch' ina moziun vegn inoltrada d' ina cumissiun damain che 1 mais avant che la proxima sessiun ordinaria cumenza, formulescha il Cussegl federal sia proposta il pli tard il cumenzament da la surproxima sessiun. 
^2 Sch' ina chombra refusa ina moziun, è quella liquidada. Sche la chombra, nua che la moziun è vegnida inoltrada, accepta quella, vegn ella transferida a l' autra chombra. 
^3 Ina moziun ch' è vegnida acceptada en la chombra prioritara po la segunda chombra: 
a. acceptar u refusar definitivamain; 
b. midar sin proposta da la maioritad da la cumissiun predeliberanta u dal Cussegl federal. 
^4 En la segunda tractativa po la chombra prioritara acceptar las midadas che la segunda chombra ha fatg, u refusar definitivamain la moziun. 
^5 Ina moziun ch' è vegnida acceptada da la chombra prioritara è acceptada definitivamain, senza il consentiment da la segunda chombra, sche: 
a. ella sa referescha a dumondas da l' organisaziun e da la procedura da la chombra, nua ch' ella è vegnida inoltrada; 
b. ella è vegnida inoltrada d' ina cumissiun ed ina moziun identica d' ina cumissiun è vegnida acceptada da l' autra chombra. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 122
Art. 122 Tractament da moziuns acceptadas 
^1 Sch' ina moziun è pendenta per passa 2 onns, infurmescha il Cussegl federal ina giada l' onn l' Assamblea federala davart las lavurs fatgas fin ussa e davart las mesiras ch' el vul prender per ademplir l' incumbensa. Quest rapport vegn adressà a las cumissiuns cumpetentas. 
^2 Ina cumissiun u il Cussegl federal propona d' annullar ina moziun, sche la finamira da la moziun è ademplida. La proposta sa drizza a tuttas duas chombras, nun che la moziun sa refereschia a dumondas da l' organisaziun e da la procedura d' ina singula chombra. 
^3 L' annullaziun po er vegnir proponida, sche l' incumbensa n' è anc betg ademplida, ma na duai betg vegnir mantegnida. La proposta vegn motivada: 
a. tras ina rapport spezial davart la moziun annullabla; u 
b. tras ina missiva davart in sboz per in relasch da l' Assamblea federala ch' è collià materialmain cun la moziun. 
^4 Sche las decisiuns da las duas chombras davart la proposta d' annullaziun sa divergeschan, vegn applitgada l' eliminaziun da differenzas tenor l' artitgel 95. 
^5 Sche la proposta d' annullaziun vegn refusada da tuttas duas chombras, sto il Cussegl federal ademplir l' incumbensa da la moziun entaifer 1 onn u entaifer il termin legal che las duas chombras han fixà, refusond la proposta. 
^6 Sch' il Cussegl federal n' observa betg il termin, decidan las duas chombras en la proxima sessiun ordinaria sin proposta da las cumissiuns cumpetentas davart ina nova prolungaziun dal termin u davart l' annullaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 123
Art. 123 Object 
Il postulat incumbensescha il Cussegl federal d' examinar u da rapportar, sch' i stoppia vegnir preschentà in sboz per in relasch da l' Assamblea federala u sch' i stoppia vegnir prendida ina mesira. I po er vegnir dumandà in rapport davart in auter object. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 124
Art. 124 Procedura 
^1 Il Cussegl federal propona d' acceptar u da refusar il postulat, e quai per regla il pli tard il cumenzament da la proxima sessiun ordinaria suenter l' inoltraziun. Sch' in postulat vegn inoltrà d' ina cumissiun damain che 1 mais avant che la proxima sessiun ordinaria cumenza, formulescha il Cussegl federal sia proposta il pli tard il cumenzament da la surproxima sessiun. 
^2 Il postulat è acceptà, sch' ina chombra l' approvescha. 
^3 Il Cussegl federal ademplescha in postulat, sch' el infurmescha en in rapport separà, en in rapport da gestiun u en ina missiva davart in sboz per in relasch da l' Assamblea federala. 
^4 Sch' in postulat è pendent per passa 2 onns, infurmescha il Cussegl federal ina giada l' onn l' Assamblea federala davart las lavurs fatgas fin ussa e davart las mesiras ch' el vul prender per ademplir l' incumbensa. Quest rapport vegn adressà a las cumissiuns cumpetentas. 
^5 Sin proposta motivada dal Cussegl federal u d' ina cumissiun vegn il postulat annullà, sch' el è ademplì u na duai betg vegnir mantegnì. L' annullaziun d' in postulat sto vegnir approvada da la chombra che l' ha acceptà. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 125
Art. 125 
^1 Cun ina interpellaziun u cun ina dumonda vegn il Cussegl federal supplitgà d' infurmar davart fatschentas da la Confederaziun. 
^2 Il Cussegl federal respunda per regla fin a la proxima sessiun. 
^3 Ina interpellaziun u ina dumonda po vegnir declerada sco urgenta. 
^4 Ina interpellaziun è liquidada, sche la discussiun che l' interpellant ha pretendì ha gì lieu en la chombra u sche la chombra ha refusà la discussiun. 
^5 Ina dumonda na vegn betg tractada en la chombra. Ella è liquidada tras la resposta dal Cussegl federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 126
Art. 126 Disposiziuns generalas 
^1 La cumissiun cumpetenta da mintga chombra decida, sch' ella vul acceptar la petiziun u sch' ella propona a la chombra da refusar quella. 
^2 Sche la petiziun po vegnir preschentada en furma d' ina proposta relativa ad in object da tractativa pendent, infurmescha la cumissiun la chombra davart la petiziun cur ch' ella tracta quest object. La cumissiun fa ina proposta per l' object da tractativa u desista da far quai. La petiziun vegn annullada senza in conclus da la chombra, cur che l' object da tractativa è liquidà. 
^3 Suenter ch' il tractament d' ina petiziun è terminà infurmeschan ils Servetschs dal parlament ils petents, co ch' igl è vegnì tegnì quint da la finamira da lur petiziun. 
^4 Ils presidents da las cumissiuns predeliberantas da tuttas duas chombras pon respunder directamain ad ina petiziun, sche: 
a. la finamira da quella na po betg vegnir cuntanschida cun ina iniziativa parlamentara, cun ina intervenziun u cun ina proposta; 
b. il cuntegn da quella è evidentamain fauss, da caracter querulant u offendent. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 127
Art. 127 Conclus da la cumissiun d' acceptar ina petiziun 
Sche la cumissiun accepta ina petiziun, surpiglia ella la finamira da la petiziun, elavurond ina iniziativa parlamentara u ina intervenziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 128
Art. 128 Proposta da la cumissiun da refusar ina petiziun 
^1 La cumissiun incumbensescha sia chombra da refusar la petiziun, sch' ella: 
a. refusa la finamira da la petiziun; 
b. constatescha che la finamira da la petiziun vegn gia sustegnida d' ina autra autoritad cumpetenta; 
c. resguarda la finamira da la petiziun sco ademplida. 
^2 Sche la chombra accepta la petiziun cunter la proposta da la cumissiun, refusa ella la petiziun per mauns da la cumissiun cun l' incumbensa da surpigliar la finamira da la petiziun en ina iniziativa parlamentara u en ina intervenziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 129
Art. 129 
Ina instanza davart la gestiun e davart il cumportament finanzial dal Cussegl federal, da l' administraziun federala, dals tribunals da la Confederaziun e d' auters purtaders d' incumbensas federalas vegn attribuida a las cumissiuns da gestiun u da finanzas per ch' ella vegnia respundida directamain. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 129a
Art. 129a 
^1 Sch' il Cussegl federal protesta cunter in contract dals chantuns tranter els u cun l' exteriur, suttametta el a l' Assamblea federala il sboz per in conclus federal simpel pertutgant l' approvaziun dal contract. 
^2 Sch' in chantun protesta, suttametta la cumissiun cumpetenta da la chombra prioritara a quella il sboz per in conclus federal simpel pertutgant l' approvaziun dal contract. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 130
Art. 130 Princips 
^1 La votaziun tar elecziuns en l' Assamblea federala è secreta. 
^2 Elegidas èn quellas persunas, da las qualas il num stat sin dapli che la mesadad dals cedels electorals valaivels. 
^3 Per eruir la maioritad absoluta na vegnan betg resguardads ils cedels electorals vids ed ils cedels electorals nunvalaivels. 
^4 Sch' il dumber dals candidats che cuntanschan la maioritad absoluta è pli grond ch' il dumber dals sezs libers, vegnan exclusas quellas persunas che han survegnì las pli paucas vuschs. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 131
Art. 131 Nunvalaivladad e vuschs stritgadas 
^1 Cedels electorals che cuntegnan remartgas offendentas u ch' èn marcads cun segns evidents èn nunvalaivels. 
^2 Las vuschs per persunas che n' èn betg elegiblas, ch' èn gia elegidas u ch' èn exclusas da l' elecziun sco er per persunas che na pon betg vegnir identifitgadas cleramain vegnan stritgadas. 
^3 Sch' il num d' in candidat è scrit dapli che ina giada sin in cedel electoral, vegnan stritgadas las repetiziuns. 
^4 Sch' in cedel electoral cuntegna dapli nums che mandats avant maun, vegnan ils nums ch' èn da memia stritgads cumenzond a la fin da la glista. 
^5 Sch' il dumber dals cedels electorals entrads è pli grond ch' il dumber dals cedels electorals distribuids, n' è l' elecziun betg valaivla e sto vegnir repetida. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 132
Art. 132 Renovaziun totala 
^1 Ils commembers dal Cussegl federal vegnan elegids da l' Assamblea federala plenara en la sessiun suenter la renovaziun totala dal Cussegl naziunal. 
^2 Ils sezs vegnan occupads in per in ed in suenter l' auter, en la successiun da la vegliadetgna d' uffizi dals titulars vertents. Ils sezs per ils quals candideschan commembers dal Cussegl federal en uffizi vegnan occupads l' emprim. 
^3 En ils emprims dus scrutinis pon vegnir elegidas tut las persunas elegiblas. A partir dal terz scrutini n' èn admessas pli naginas ulteriuras candidaturas. 
^4 Da l' elecziun vegn exclus: 
a. a partir dal segund scrutini: tgi che ha survegnì damain che 10 vuschs; 
b. a partir dal terz scrutini: tgi che ha survegnì il dumber da vuschs il pli pitschen, nun che dapli ch' ina persuna haja survegnì quest dumber da vuschs. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 133
Art. 133 Occupaziun da posts vacants 
^1 Posts vacants vegnan per regla occupads en la sessiun suenter l' entrada da la brev da demissiun, l' extrada nunprevisa u la constataziun da l' inabilitad d' uffizi. 
^2 Il commember nov elegì entra en uffizi il pli tard 2 mais suenter sia elecziun. 
^3 Sche plirs posts vacants ston vegnir occupads, è decisiva per la successiun la vegliadetgna d' uffizi dals titulars precedents. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 134
Art. 134 Elecziun dal presidi dal Cussegl federal 
L' Assamblea federala elegia tranter ils commembers dal Cussegl federal il president da la Confederaziun ed il vicepresident dal Cussegl federal; els vegnan elegids in suenter l' auter e per la durada d' in onn. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 135
Art. 135 Renovaziun totala 
^1 Elecziuns en ils tribunals da la Confederaziun vegnan realisadas avant il cumenzament da la nova perioda d' uffizi separadamain per ils differents tribunals e separadamain per ils derschaders sco er per ils derschaders suppleants. 
^2 La renovaziun ha lieu ubain tras la reelecziun dals commembers che sa mettan puspè a disposiziun u, en cas ch' in post è vacant u ch' in commember na vegn betg reelegì, tras in' elecziun cumplementara. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 136
Art. 136 Reelecziun 
^1 Sco cedel electoral serva ina glista dals nums dals commembers che sa mettan puspè a disposiziun, en la successiun da lur vegliadetgna d' uffizi. 
^2 Ils electurs pon stritgar singuls candidats. Nums supplementars na vegnan betg resguardads. Cedels electorals, sin ils quals tut ils nums èn vegnids stritgads, restan valaivels e vegnan resguardads per calcular la maioritad absoluta. 
^3 I dat mo in scrutini. Candidats che na cuntanschan betg la maioritad absoluta pon candidar per l' elecziun cumplementara. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 137
Art. 137 Elecziun cumplementara 
^1 Elecziuns cumplementaras han lieu, sch' igl ha dà ina vacanza ubain sch' in commember n' è betg vegnì reelegì. 
^2 Sch' i na vegnan betg annunziads al biro da l' Assamblea federala plenara fin il di avant l' elecziun dapli candidats che sezs libers e sch' i na vegnan libers nagins sezs tar la reelecziun dals commembers vertents, serva sco cedel electoral ina glista cun ils nums dals candidats en successiun alfabetica, cas cuntrari ina glista vida cun uschè bleras lingias sco sezs che ston vegnir occupads. 
^3 En ils emprims dus scrutinis pon vegnir elegidas tut las persunas elegiblas. Davent dal terz scrutini n' èn admessas pli naginas ulteriuras candidaturas. 
^4 Da l' elecziun vegn exclus: 
a. a partir dal segund scrutini: tgi che ha survegnì damain che 10 vuschs; 
b. a partir dal terz scrutini, sch' igl èn avant maun dapli candidaturas che sezs libers: tgi che ha survegnì il dumber da vuschs il pli pitschen, nun che dapli ch' ina persuna haja survegnì quest dumber da vuschs. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 138
Art. 138 Elecziun dals presidis dals tribunals da la Confederaziun 
L' Assamblea federala elegia il president ed il vicepresident d' in tribunal federal per 2 onns. Els vegnan elegids il medem mument sin dus cedels electorals divers. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 139
Art. 139 
L' Assamblea federala fa ulteriuras elecziuns ch' èn previsas da la Constituziun u d' ina lescha, e quai tenor las reglas per las elecziuns en il Cussegl federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 140
Art. 140 
^1 L' Assamblea federala conferma las elecziuns, sco pretendì da la lescha. 
^2 Ina cumissiun da l' Assamblea federala plenara giuditgescha l' elecziun, cun excepziun da l' elecziun dal secretari general da l' Assamblea federala. Per quest intent po la cumissiun laschar vegnir a pled la persuna che duai vegnir confermada ed ina represchentanza da l' organ electoral. La cumissiun propona a l' Assamblea federala plenara da confermar u da betg confermar l' elecziun. 
^3 En ina votaziun per scrutini decida l' Assamblea federala plenara cun la maioritad dals commembers votants da confermar u da betg confermar l' elecziun. Sch' ella refusa l' elecziun, sto l' organ electoral far ina nova elecziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 140a
Art. 140a 
^1 L' Assamblea federala decida davart dumondas da constatar l' inabilitad d' exequir l' uffizi da commembers dal Cussegl federal u dal chancelier federal. 
^2 Il dretg da far questa dumonda han il biro da l' Assamblea federala plenara ed il Cussegl federal. 
^3 L' inabilitad d' exequir l' uffizi sto vegnir supponida, sche las suandantas premissas èn ademplidas: 
a. la persuna respectiva n' è evidentamain betg pli en cas d' exequir ses uffizi pervi da gronds problems da sanadad u pervi d' intervenziuns che l' impedeschan da turnar a sia plazza da lavur; 
b. quest stadi vegn probablamain a durar ditg; 
c. la persuna respectiva n' ha betg declerà legalmain e valaivlamain sia demissiun entaifer in termin adequat. 
^4 L' Assamblea federala plenara decida il pli tard en la sessiun che ha lieu suenter che la dumonda è vegnida inoltrada. 
^5 Da la constataziun da l' inabilitad d' exequir l' uffizi resulta in sez vacant. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 141
Art. 141 Missivas tar sbozs per in relasch 
^1 Il Cussegl federal suttametta a l' Assamblea federala ses sbozs per relaschs ensemen cun ina missiva. 
^2 En la missiva motivescha el il sboz per in relasch e commentescha sche necessari las singulas disposiziuns. Ultra da quai explitga el en spezial ils suandants puncts, sch' igl è pussaivel da far indicaziuns substanzialas: 
a. la basa legala, las consequenzas per ils dretgs fundamentals, la cumpatibilitad cun il dretg surordinà e la relaziun cun il dretg europeic; 
b. las cumpetenzas ch' il sboz da lescha prevesa da delegar; 
c. las opiniuns e las alternativas discutadas en la procedura preparlamentara e la posiziun dal Cussegl federal en chaussa; 
d. la realisaziun planisada dal relasch, l' evaluaziun previsa da questa realisaziun e las pussaivladads da realisar il relasch ch' èn vegnidas examinadas avant la procedura legislativa; 
e. la concordanza d' incumbensas e da dumondas finanzialas; 
f. las consequenzas persunalas e finanzialas dal relasch e da sia execuziun per la Confederaziun, per ils chantuns e per las vischnancas sco er la moda e maniera da cuvrir ils custs, l' influenza sin la planisaziun da las finanzas e la relaziun dals custs e dal gudogn; 
g. las consequenzas per l' economia, per la societad, per l' ambient e per generaziuns futuras; 
h. la relaziun dal sboz cun la planisaziun da la legislatura; 
i. las consequenzas per l' egualitad tranter dunna ed um. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 142
Art. 142 Preventiv, supplements e quint dal stadi 
^1 Il Cussegl federal suttametta a l' Assamblea federala: 
a. il sboz per il preventiv da la Confederaziun; 
b. ils sbozs per ils supplements ordinaris e per ils credits supplementars: 2 mais avant il cumenzament da la sessiun, en la quala els duain vegnir tractads; 
c. il quint dal stadi: mintga onn 2 mais avant il cumenzament da la sessiun, en la quala el duai vegnir tractà. 
^2 El integrescha ils sbozs per il preventiv sco er ils quints da l' Assamblea federala, dals tribunals da la Confederaziun, da la Controlla federala da finanzas, da la Procura publica federala e da l' Autoritad da surveglianza da la Procura publica federala senza midadas en ses sboz per il preventiv ed en il quint da la Confederaziun. 
^3 Il Tribunal federal represchenta ils sbozs per ils preventivs ed ils quints dals tribunals da la Confederaziun davant l' Assamblea federala. Per l' Assamblea federala surpiglia questa incumbensa la Delegaziun administrativa da l' Assamblea federala, per la Controlla federala da finanzas la Delegaziun da finanzas, per l' Autoritad da surveglianza da la Procura publica federala e per la Procura publica federala l' Autoritad da surveglianza da la Procura publica federala. 
^4 Il Cussegl federal lascha far calculaziuns approximativas davart il resultat annual previsibel, e quai mintgamai per ils 30 da zercladur e per ils 30 da settember. El orientescha las cumissiuns da finanzas en chaussa. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 143
Art. 143 Plan da finanzas 
^1 Il Cussegl federal suttametta a l' Assamblea federala il rapport tar il plan da finanzas che cumpiglia ils 3 onns che suondan l' onn dal preventiv per laschar prender enconuschientscha, e quai 2 mais avant il cumenzament da la sessiun, en la quala el duai vegnir tractà. 
^2 La structura ed il cuntegn dal plan da finanzas collian la planisaziun secturiala cun la planisaziun da las finanzas. 
^3 Moziuns davart il plan da finanzas che vegnan inoltradas ad ura uschia, ch' ellas pon anc vegnir tractadas dal Cussegl federal, ston vegnir tractadas en il plenum ensemen cun il rapport. Il Cussegl federal po dumandar da spustar la deliberaziun sin la proxima sessiun. 
3^bis Sche l' Assamblea federala concluda ina moziun davart il plan da finanzas, sto il Cussegl federal rapportar cun il proxim plan da finanzas, co ch' el ha realisà la moziun. Sch' el divergescha da la moziun, fa el ina dumonda motivada d' annullar la moziun. 
^4 Il plan da finanzas annual scada al cumenzament da mintga perioda da legislatura. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 144
Art. 144 Finamiras annualas dal Cussegl federal e rapport da gestiun 
^1 Fin al cumenzament da l' ultima sessiun ordinaria da l' onn communitgescha il Cussegl federal sias finamiras per l' onn proxim. Questas finamiras èn coordinadas cun la planisaziun da la legislatura. 
^2 Il Cussegl federal suttametta a l' Assamblea federala ils rapports davart sia gestiun durant l' onn precedent, e quai 2 mais avant il cumenzament da la sessiun, en la quala els duain vegnir tractads. 
^3 Il rapport da gestiun dal Cussegl federal orientescha davart ils puncts centrals da sia activitad durant l' onn da gestiun. El infurmescha, quant enavant che las finamiras annualas decisivas per l' onn da gestiun èn vegnidas cuntanschidas sco er quant enavant che la planisaziun da la legislatura e dal program legislativ è vegnida realisada, ed el orientescha davart il stadi dals indicaturs relevants per giuditgar la situaziun generala e per controllar, sche las finamiras èn vegnidas cuntanschidas. Divergenzas e projects betg planisads ston vegnir motivads. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 145
Art. 145 Tractament dal rapport da gestiun 
^1 Il president da la Confederaziun represchenta il rapport da gestiun dal Cussegl federal en las chombras, nun ch' ils reglaments da las chombras prevesian insatge auter. 
^2 L' Assamblea federala approvescha quest rapport en furma d' in conclus federal simpel. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 146
Art. 146 Planisaziun da la legislatura 
^1 Il cumenzament da la perioda da legislatura suttametta il Cussegl federal a l' Assamblea federala ina missiva davart la planisaziun da la legislatura ed il sboz per in conclus federal simpel davart la planisaziun da la legislatura. 
^2 Il conclus federal simpel definescha las directivas politicas e las finamiras da la planisaziun da la legislatura; per mintga finamira inditgescha el ils relaschs planisads da l' Assamblea federala sco er ulteriuras mesiras necessarias per cuntanscher las finamiras. 
^3 En la missiva davart la planisaziun da la legislatura vegnan attribuids indicaturs a las finamiras; quels permettan da controllar, sche las finamiras èn vegnidas cuntanschidas. La missiva cuntegna er in' analisa da la situaziun a basa dals indicaturs. Plinavant furnescha ella in survista da tut ils sbozs per relaschs ch' il Cussegl federal prevesa da suttametter a l' Assamblea federala durant la perioda da legislatura ( program legislativ). 
^4 En la missiva vegn preschentà il plan da finanzas da la legislatura. Quel fixescha il basegn finanzial per la perioda da legislatura e mussa, co che quest basegn finanzial duai vegnir cuvrì. Las finamiras e las mesiras da la planisaziun da la legislatura ed il plan da finanzas da la legislatura vegnan coordinads in cun l' auter areguard la materia ed areguard il temp. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 147
Art. 147 Tractament da la planisaziun da la legislatura 
^1 Las duas chombras tractan la planisaziun da la legislatura en duas sessiuns consecutivas. 
^2 Ils reglaments da las chombras pon prevair che: 
a. la chombra decidia- mo davart las propostas u davart las propostas da minoritad da la cumissiun predeliberanta en las tractativas davart la planisaziun da la legislatura; 
b. autras propostas stoppian vegnir preschentadas a questa cumissiun avant ch' ella cumenza la tractativa detagliada dal conclus federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 148
Art. 148 Ulteriuras planisaziuns ed auters rapports 
^1 Ultra da las planisaziuns e dals rapports prescrits da la lescha po il Cussegl federal suttametter a l' Assamblea federala ulteriuras planisaziuns ed auters rapports per l' infurmaziun e per prender enconuschientscha. 
^2 El po preschentar a l' Assamblea federala las finamiras u las conclusiuns da planisaziuns u da rapports impurtants en furma d' in sboz per in conclus federal simpel u per in conclus federal. 
^3 Il Cussegl federal suttametta a l' Assamblea federala periodicamain in rapport davart la politica exteriura da la Svizra. 
3^bis El rapporta periodicamain a l' Assamblea federala davart la realisaziun da las finamiras strategicas ch' èn vegnidas fixadas per las unitads autonomas en il senn da l' artitgel 8 alinea 5 da la Lescha dals 21 da mars 1997 davart l' organisaziun da la regenza e da l' administraziun. 
^4 L' Assamblea federala po prender conclus da princip e conclus da planisaziun davart ulteriuras planisaziuns impurtantas e davart auters rapports impurtants en la furma d' in conclus federal simpel u d' in conclus federal. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 149
Art. 149 Consegna da missivas e da rapports dal Cussegl federal 
^1 Il Cussegl federal trametta missivas e rapports als Servetschs dal parlament il pli tard 14 dis avant la sesida da la cumissiun predeliberanta. 
^2 Ils Servetschs dal parlament tramettan vinavant als parlamentaris ils documents ch' il Cussegl federal e che l' administraziun federala han drizzà a l' Assamblea federala u a sias cumissiuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 150
Art. 150 Dretgs d' infurmaziun generals 
^1 Per pudair ademplir lur incumbensas han las cumissiuns e lur sutcumissiuns il dretg da: 
a. envidar il Cussegl federal a sesidas per survegnir dad el infurmaziuns e pretender dad el rapports; 
b. survegnir dal Cussegl federal documents per prender invista; 
c. interrogar cun il consentiment dal Cussegl federal persunas che lavuran tar la Confederaziun. 
^2 Ellas n' han nagin dretg da survegnir infurmaziuns: 
a. da las proceduras da cunrapport e da las tractativas da las sesidas dal Cussegl federal; 
b. ch' èn classifitgadas sco secretas en l' interess da la protecziun dal stadi u dals servetschs d' infurmaziun, ubain che pudessan chaschunar in grev donn als interess da la Svizra en ils mauns da persunas betg autorisadas. 
^3 Ellas prendan tut las mesiras adattadas per garantir la protecziun dal secret. Ellas pon prevair en spezial che infurmaziuns, che suttastattan al secret d' uffizi tenor l' artitgel 8, vegnan communitgadas mo ad ina sutcumissiun. 
^4 Sch' ina cumissiun ed il Cussegl federal na vegnan betg perina pervi da la dimensiun dals dretgs d' infurmaziun, po la cumissiun appellar il presidi da sia chombra. Il presidi intermediescha tranter la cumissiun ed il Cussegl federal. 
^5 Il presidi decida definitivamain, sche la cumissiun ed il Cussegl federal n' èn betg perina, schebain las infurmaziuns servan a la cumissiun per ademplir las incumbensas tenor l' alinea 1. 
^6 Sch' il Cussegl federal e la cumissiun n' èn betg perina, schebain ella ha il dretg da survegnir infurmaziuns tenor l' alinea 2, e sche l' intermediaziun dal presidi da la chombra n' ha betg success, po il Cussegl federal er suttametter a la cumissiun in rapport empè da dar invista als documents. 
^7 Per preparar l' intermediaziun po il presidi da la chombra prender invista senza restricziuns dals documents dal Cussegl federal e da l' administraziun federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 151
Art. 151 Consultaziun per decretar ordinaziuns 
^1 La cumissiun responsabla po pretender ch' il sboz d' ina ordinaziun impurtanta dal Cussegl federal vegnia suttamess ad ella per consultaziun. 
^2 Sch' ina ordinaziun sto vegnir midada u decretada directamain suenter ina decisiun da l' Assamblea federala, decida la cumissiun a chaschun da la votaziun generala davart il sboz dal relasch, sch' ella vul vegnir consultada u betg. 
^3 Il Cussegl federal infurmescha l' Assamblea federala davart la preparaziun d' ordinaziuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 152
Art. 152 Infurmaziun e consultaziun en il sectur da la politica exteriura 
^1 La cumissiun cumpetenta per la politica exteriura ed il Cussegl federal tgiran il contact vicendaivel ed il barat d' opiniuns. 
^2 Il Cussegl federal infurmescha regularmain, ad ura ed en moda cumplessiva ils presidis da las Chombras federalas e las cumissiuns cumpetentas per la politica exteriura davart svilups impurtants en la politica exteriura. Las cumissiuns cumpetentas per la politica exteriura transmettan questas infurmaziuns ad autras cumissiuns cumpetentas. 
^3 Il Cussegl federal consultescha las cumissiuns cumpetentas per la politica exteriura en cas da projects essenzials ed er davart la strategia e las directivas tar il mandat per tractativas internaziunalas impurtantas avant che fixar u midar quel. El infurmescha questas cumissiuns davart il stadi da la realisaziun da quests projects e davart la cuntinuaziun da las tractativas. 
3^bis Il Cussegl federal consultescha las cumissiuns cumpetentas avant che applitgar provisoricamain in contract internaziunal che l' Assamblea federala sto approvar. 
^4 En cas urgents consultescha il Cussegl federal ils presidents da las cumissiuns cumpetentas per la politica exteriura. Quels infurmeschan immediatamain lur cumissiuns. 
^5 Las cumissiuns cumpetentas per la politica exteriura u autras cumissiuns cumpetentas pon pretender dal Cussegl federal ch' el las infurmeschia u ch' el las consulteschia. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 153
Art. 153 Dretg da la cumissiun da surveglianza da survegnir infurmaziuns 
^1 Las cumissiuns da surveglianza han - ultra dal dretg da survegnir infurmaziuns tenor l' artitgel 150 - er il dretg da communitgar directamain cun tut las autoritads, cun tut ils uffizis e cun tut ils auters gremis ch' adempleschan incumbensas federalas e da survegnir dad els tenor l' artitgel 156 infurmaziuns e documents necessaris per lur lavur. Il scleriment da singuls fatgs pon ellas surdar a lur secretariat. 
^2 Da persunas e d' uffizis ordaifer l' administraziun federala pon ellas dumandar infurmaziuns e documents, sche quai è necessari per ademplir la surveglianza suprema. Sche persunas ordaifer l' administraziun federala han lavurà avant per la Confederaziun, po vegnir applitgà l' artitgel 156. Il dretg da refusar da dar perditga tenor l' artitgel 42 da la Lescha federala dals 4 da december 1947 davart la procedura civila è applitgabla tenor il senn. 
^3 A basa d' ina disposiziun dal president da la cumissiun pon ellas citar - applitgond tenor il senn ils artitgels 49, 50 e 201-209 dal Cudesch da procedura penala svizzer - persunas ch' èn obligadas da dar infurmaziuns ed ellas han il dretg da las laschar manar davant la cumissiun tras organs da la polizia federala e chantunala, en cas ch' ellas na cumparan betg senza inditgar in motiv. 
^4 Cunter las disposiziuns davart la citaziun e davart la preschentaziun po vegnir protestà entaifer 10 dis tar il president da la chombra, a la quala appartegna il president da la cumissiun che ha decretà la disposiziun. La protesta n' ha betg in effect suspensiv. Sch' il president da la chombra constatescha che la disposiziun è illegala u sproporziunada, po el conceder ina indemnisaziun al protestader. La decisiun da protesta è definitiva. 
^5 Avant che las cumissiuns da surveglianza interrogheschan in commember dal Cussegl federal infurmeschan ellas quest commember davart il tema da l' interrogaziun. Avant ch' ellas interrogheschan persunas ch' èn suttamessas u ch' èn stadas suttamessas al Cussegl federal, orienteschan ellas il Cussegl federal. Sch' il Cussegl federal pretenda quai, al laschan ellas vegnir a pled avant che las persunas furneschan infurmaziuns u documents ad ellas. 
^6 Las cumissiuns da surveglianza decidan definitivamain davart l' execuziun da lur dretg da survegnir infurmaziuns. Ellas n' han nagin dretg da survegnir invista: 
a. dals protocols da las sesidas dal Cussegl federal; 
b. dals documents ch' èn classifitgads sco secrets en l' interess da la protecziun dal stadi u dals servetschs d' infurmaziun u che pon chaschunar in grev donn als interess da la Svizra en ils mauns da persunas betg autorisadas. 
^7 Las cumissiuns da surveglianza prendan las mesiras adattadas per proteger il secret tenor l' artitgel 150 alinea 3. Per quest intent sco er per il cas che lur dretg da survegnir infurmaziuns per pudair ademplir la surveglianza suprema na bastan betg, pon ellas incumbensar lur delegaziuns da sclerir ina dumonda concreta. Per lur sectur da cumpetenza fixeschan ellas directivas per proteger il secret. En quellas limiteschan ellas cunzunt l' access a cunrapports. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 154
Art. 154 Dretg da las delegaziuns da las cumissiuns da surveglianza da survegnir infurmaziuns 
^1 A las delegaziuns da las cumissiuns da surveglianza na dastgan vegnir refusadas naginas infurmaziuns. 
^2 Per ademplir lur incumbensas han las delegaziuns da las cumissiuns da surveglianza - ultra dals dretgs da survegnir infurmaziuns tenor ils artitgels 150 e 153 - il dretg: 
b. d' interrogar persunas sco perditgas; per citar questas persunas e per las manar davant la delegaziun vala l' artitgel 153 alineas 3 e 4 tenor il senn. 
^3 La Delegaziun da finanzas e la Delegaziun da las cumissiuns da gestiun survegnan adina tut ils conclus dal Cussegl federal inclusiv las dumondas ed ils cunrapports. Ellas fixeschan ensemen ils detagls da la consegna, dal prender invista e da l' archivaziun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 154a
Art. 154a Consequenzas da las examinaziuns da la Delegaziun da las cumissiuns da gestiun per autras proceduras ed auters scleriments 
^1 Examinaziuns disciplinaras u administrativas da la Confederaziun che pertutgan fatgs u persunas, ch' èn l' object d' ina examinaziun da la Delegaziun da las cumissiuns da gestiun, dastgan vegnir cumenzadas u cuntinuadas mo cun l' autorisaziun da questa delegaziun. 
^2 La Delegaziun da las cumissiuns da gestiun decida davart l' autorisaziun suenter avair laschà vegnir a pled il Cussegl federal. 
^3 Sch' igl è dispitaivel, sche l' autorisaziun è necessaria u betg, è necessaria l' approvaziun da dus terzs da tut ils commembers da la Delegaziun da las cumissiuns da gestiun. 
^4 In' examinaziun da la Delegaziun da las cumissiuns da gestiun n' impedescha betg la realisaziun da proceduras da dretg civil e da dretg administrativ sco er d' examinaziuns preliminaras e da proceduras giudizialas en chaussas penalas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 155
Art. 155 Audiziun ed interrogaziun da perditgas tras las delegaziuns da las cumissiuns da surveglianza 
^1 Avant mintga interrogaziun stoi vegnir constatà, sch' ina persuna sto s' exprimer sco persuna che dat infurmaziuns u sco perditga. 
^2 L' interrogaziun formala da perditgas vegn ordinada pir, sch' in fatg na po betg vegnir sclerì suffizientamain en autra moda. Mintga persuna è obligada da dar perditga. 
^3 Ina persuna, cunter la quala sa drizza in' examinaziun dal tuttafatg u per gronda part, dastga vegnir interrogada mo sco persuna che dat infurmaziuns. 
^4 Perditgas ston vegnir rendidas attentas a l' obligaziuns da dar perditga e da dir la vardad, las persunas che dattan infurmaziuns a lur dretg da refusar da far deposiziuns. Resalvà resta il dretg da refusar da dar perditga tenor l' artitgel 42 alinea 1 da la Lescha federala dals 4 da december 1947 davart la procedura civila. 
^5 Per la protocollaziun vegn l' interrogaziun da persunas registrada sin in portatun. Ils protocols vegnan suttamess a las persunas interrogadas per als suttascriver. 
^6 Per la procedura e per ils dretgs da las persunas pertutgadas èn applitgabels ils artitgels 166-171. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 156
Art. 156 Status da persunas che lavuran tar la Confederaziun 
^1 Las persunas che lavuran tar la Confederaziun èn obligadas da dar infurmaziuns en moda cumpletta e vardaivla sco er da numnar tut ils documents utils. 
^2 Il dretg da refusar da dar perditga tenor l' artitgel 42 alinea 1 da la Lescha federala dals 4 da december 1947 davart la procedura civila è applitgabla tenor il senn. 
^3 Per las persunas che lavuran tar la Confederaziun na dastgi dar nagin dischavantatg, sch' ellas èn s' exprimidas en moda vardaivla davant ina cumissiun. Pervi da deposiziuns fatgas davant ina cumissiun dastga vegnir averta ina procedura cunter questas persunas mo suenter avair tadlà la cumissiun respectiva. 
^4 Persunas che lavuran tar la Confederaziun tenor questa lescha èn il persunal federal sco er las persunas incaricadas directamain cun incumbensas da dretg public da la Confederaziun. Il tip da la relaziun cun la Confederaziun n' è betg decisiv. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 157
Art. 157 Posiziun da l' autoritad pertutgada 
L' autoritad pertutgada survegn la pussaivladad da prender posiziun avant ch' ina cumissiun da surveglianza u sia delegaziun fa in rapport davart mancanzas en la gestiun u en la gestiun da las finanzas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 158
Art. 158 Recumandaziun a l' autoritad responsabla 
^1 En il sectur da la surveglianza suprema po ina cumissiun u delegaziun da surveglianza drizzar recumandaziuns a l' autoritad responsabla. 
^2 Questa autoritad infurmescha la cumissiun u delegaziun da surveglianza davart la realisaziun da la recumandaziun. 
^3 La recumandaziun e la posiziun da l' autoritad responsabla vegnan publitgadas, sche nagins interess degns da vegnir protegids na s' opponan a quai. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 159
Art. 159 Participaziun dal Cussegl federal a las tractativas da las chombras 
^1 A las tractativas da las chombras sa participescha per regla il schef da quel departament ch' è cumpetent per l' object da la tractativa. 
^2 Ils commembers dal Cussegl federal pon laschar s' accumpagnar da persunas che lavuran tar la Confederaziun ubain d' experts. Sin dumonda dal commember dal Cussegl federal po vegnir dà il pled a questas persunas excepziunalmain en fatschentas che pretendan enconuschientschas tecnicas spezialas. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 160
Art. 160 Participaziun dal Cussegl federal a las sesidas da las cumissiuns 
^1 En connex cun la deliberaziun d' objects da tractativa ch' il Cussegl federal ha proponì e tar ils quals el ha prendì posiziun, sa participescha per regla in commember dal Cussegl federal a las sesidas da las cumissiuns. 
^2 En accord cun il president da la cumissiun pon ils commembers dal Cussegl federal laschar sa represchentar da persunas che lavuran tar la Confederaziun. 
^3 Ils commembers dal Cussegl federal e lur represchentants han il dretg da laschar s' accumpagnar d' experts. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 161
Art. 161 Participaziun dal chancelier federal 
Il chancelier federal represchenta las fatschentas da la Chanzlia federala en las chombras ed en las cumissiuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 162
Art. 162 
^1 Per la relaziun uffiziala tranter l' Assamblea federala ed ils tribunals da la Confederaziun èn applitgablas tenor il senn las suandantas disposiziuns davart la relaziun tranter l' Assamblea federala ed il Cussegl federal: 
a. preventiv e quint dal stadi ( art. 142 al. 1); 
b. rapport da gestiun ( art. 144 al. 2 e 145 al. 2); 
c. relaziuns tranter las cumissiuns ed il Cussegl federal ( 7. titel, 2. chapitel); 
d. Cumissiun d' inquisiziun parlamentara ( 9. titel). 
^2 Il Tribunal federal designescha in commember che represchenta en las chombras ed en lur cumissiuns ils sbozs dals preventivs, ils quints ed ils rapports da gestiun dals tribunals da la Confederaziun sco er lur posiziuns tar intervenziuns che sa refereschan a lur gestiun u a lur cumportament finanzial. 
^3 En las cumissiuns po il commember dal Tribunal federal laschar s' accumpagnar u laschar sa represchentar en accord cun il president da la cumissiun da persunas che lavuran tar la Confederaziun. 
^4 Las cumissiuns dattan als tribunals da la Confederaziun l' occasiun da prender posiziun, sche sbozs per relaschs ch' ellas predelibereschan pertutgan las cumpetenzas, l' organisaziun u l' administraziun dals tribunals da la Confederaziun. 
^5 Ils alineas 1-4 valan tenor il senn per l' Autoritad da surveglianza da la Procura publica federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 163
Art. 163 Incumbensa ed installaziun 
^1 En il rom da la surveglianza suprema po l' Assamblea federala installar, per sclerir eveniments da gronda impurtanza, ina Cumissiun parlamentara d' inquisiziun ( CPI) cuminaivla da tuttas duas chombras per eruir ils fatgs e per procurar ulteriuras infurmaziuns necessarias. 
^2 Ina tala cumissiun vegn installada cun in conclus federal simpel, suenter avair tadlà il Cussegl federal. En quel vegnan fixads l' incumbensa ed ils meds finanzials da la cumissiun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 164
Art. 164 Organisaziun 
^1 Ina Cumissiun parlamentara d' inquisiziun sa cumpona da tuttina blers parlamentaris da mintga chombra. 
^2 Per eleger ils commembers ed il presidi vala l' artitgel 43 alineas 1-3 e per prender las decisiuns vala l' artitgel 92 alineas 1 e 2 tenor il senn. 
^3 La Cumissiun parlamentara d' inquisiziun ha in agen secretariat. Il persunal necessari vegn mess a disposiziun dals Servetschs dal parlament. La cumissiun po engaschar ulteriur persunal a basa da contracts da lavur tenor il Dretg d' obligaziuns. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 165
Art. 165 Procedura 
^1 Tenor sia incarica e tenor questa lescha prenda la cumissiun d' inquisiziun las mesiras proceduralas necessarias per sias retschertgas. 
^2 Las autoritads federalas e chantunalas ston prestar agid uffizial ed assistenza giudiziala a la cumissiun d' inquisiziun. 
^3 Ils andaments procedurals essenzials vegnan protocollads. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 166
Art. 166 Dretgs da survegnir infurmaziuns 
^1 Per ademplir sia incarica fixada en il conclus federal ha la cumissiun d' inquisiziun ils medems dretgs da survegnir infurmaziuns sco las delegaziuns da las cumissiuns da surveglianza ( art. 150 e 153-156). 
^2 Per registrar las cumprovas po la cumissiun d' inquisiziun engaschar en il cas singul incumbensads d' inquisiziun. Ils incumbensads d' inquisiziun lavuran tenor l' incumbensa e tenor las directivas da la cumissiun. 
^3 Il dretg d' interrogar perditgas na po la cumissiun d' inquisiziun betg delegar als incumbensads d' inquisiziun. 
^4 Las persunas che vegnan interrogadas d' incumbensads d' inquisiziun han il dretg da refusar da far deposiziuns sco er da consegnar documents. En quest cas vegnan las persunas interrogadas da la cumissiun d' inquisiziun. 
^5 Per registrar las cumprovas vegnan applitgads tenor il senn ils artitgels 42-48 e 51-54 da la Lescha federala dals 4 da december 1947 davart la procedura civila, uschenavant che questa lescha na dispona nagut auter. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 167
Art. 167 Status dal Cussegl federal 
^1 Il Cussegl federal ha il dretg d' esser preschent tar interrogaziuns da persunas che dattan infurmaziuns e da perditgas sco er da tschentar dumondas cumplementaras e da prender invista dals documents consegnads e da las expertisas e dals protocols d' interrogaziuns da la cumissiun d' inquisiziun. 
^2 El po s' exprimer davart il resultat da l' inquisiziun davant la cumissiun d' inquisiziun ed en in rapport a l' Assamblea federala. 
^3 Il Cussegl federal designescha in da ses commembers che al represchenta en la cumissiun d' inquisiziun. Quel po incumbensar ina persuna da colliaziun adattada per defender ils dretgs dal Cussegl federal tenor l' alinea 1. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 168
Art. 168 Dretgs da las persunas pertutgadas 
^1 La cumissiun d' inquisiziun constatescha tge persunas ch' èn pertutgadas directamain en lur interess da l' inquisiziun ed infurmescha questas persunas immediatamain en chaussa. Ellas possedan il dretg numnà en l' artitgel 167 alinea 1, tant enavant ch' ellas èn pertutgadas. 
^2 La cumissiun d' inquisiziun po restrenscher il dretg da la persuna pertutgada d' esser preschenta tar interrogaziuns e da survegnir invista da las actas u privar ella da quests dretgs, sche l' interess da l' inquisiziun currenta ubain sche la protecziun d' autras persunas pretenda quai. En quest cas communitgescha ella a bucca u en scrit a la persuna pertutgada il cuntegn essenzial e dat ad ella l' occasiun da s' exprimer en chaussa e da designar ulteriurs meds da cumprova. 
^3 Ils meds da cumprova che n' èn betg vegnids rendids enconuschents a la persuna pertutgada na dastgan betg vegnir duvrads cunter ella. 
^4 La cumissiun d' inquisiziun po permetter a persunas pertutgadas sch' ellas pretendan quai da sa laschar assister d' in advocat per tut la procedura ubain per singulas sesidas, sche quai para dad esser necessari per proteger ils interess giustifitgads da las persunas pertutgadas. L' advocat po mo far propostas da cumprova e tschentar dumondas cumplementaras. 
^5 Cur che las retschertgas èn terminadas ed avant che preschentar il rapport a las chombras survegnan las persunas, cunter las qualas èn vegnidas fatgas renfatschas, invista da las parts dal sboz dal rapport che las pertutgan. Ellas survegnan l' occasiun da s' exprimer en chaussa davant la cumissiun d' inquisiziun a bucca u en scrit entaifer in termin adequat. 
^6 Las posiziuns exprimidas a bucca u en scrit ston vegnir integradas en il rapport tenor il senn. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 169
Art. 169 Obligaziun da discreziun 
^1 Tut las persunas che sa participeschan a las sesidas ed a las interrogaziuns èn suttamessas a l' obligaziun da discreziun entant ch' il rapport a l' Assamblea federala n' è betg anc publitgà. Las persunas interrogadas n' han en spezial betg il dretg, da far indicaziuns envers lur superiurs davart las dumondas ch' èn vegnidas tschentadas e davart ils documents ch' èn vegnids dumandads. 
^2 Suenter la preschentaziun dal rapport valan las disposiziuns generalas davart il caracter confidenzial da las sesidas da las cumissiuns. 
^3 Davart las dumondas da prender invista da las actas durant il termin da protecziun tenor ils artitgels 9-12 da la Lescha d' archivaziun dals 26 da zercladur 1998 decidan il president ed il vicepresident da la cumissiun d' inquisiziun ubain - sche quels na fan betg pli part da la chombra - il president ed il vicepresident da la Delegaziun da las cumissiuns da gestiun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 170
Art. 170 Faussa perditga, faussa expertisa 
^1 Tgi che fa en la procedura davant la cumissiun d' inquisiziun sco perditga ina faussa deposiziun, tgi che dat sco expert in fauss resultat u fa ina faussa expertisa, vegn chastià tenor l' artitgel 307 dal Cudesch penal. 
^2 Tgi che refusa senza motiv legal da far ina deposiziun u da consegnar documents, vegn chastià tenor l' artitgel 292 dal Cudesch penal. 
^3 Ils acts chastiabels, inclusiv la violaziun da l' obligaziun da discreziun tenor l' artitgel 169 alinea 1, suttastattan a la giurisdicziun federala. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 171
Art. 171 Effect sin autras proceduras e scleriments 
^1 Sche l' Assamblea federala ha decidì d' installar ina cumissiun d' inquisiziun, na dastgan autras cumissiuns betg pli far ulteriurs scleriments che concernan ils eveniments numnads en l' incumbensa da la cumissiun d' inquisiziun. 
^2 L' installaziun d' ina cumissiun d' inquisiziun n' impedescha betg la realisaziun da proceduras da dretg civil e da dretg administrativ sco er d' examinaziuns preliminaras e da proceduras giudizialas en chaussas penalas. 
^3 Examinaziuns disciplinaras u administrativas da la Confederaziun che pertutgan fatgs u persunas, ch' èn u ch' èn stads l' object da l' inquisiziun parlamentara, dastgan vegnir cumenzadas mo cun l' autorisaziun da la cumissiun d' inquisiziun. Proceduras currentas ston vegnir interruttas fin che la cumissiun d' inquisiziun permetta ch' ellas vegnian cuntinuadas. 
^4 Sch' igl è dispitaivel, sch' i dovra in' autorisaziun u betg, decida la cumissiun d' inquisiziun en chaussa. Sche la cumissiun d' inquisiziun è abolida, decidan il president ed il vicepresident da la Delegaziun da las cumissiuns da gestiun. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 173
Art. 173 Disposiziuns transitoricas 
1. Disposiziun transitorica tar l' art. 3 ( Mesiras disciplinaras) 
L' artitgel 13 vegn applitgà per cuntravenziuns che vegnan commessas suenter che questa lescha è entrada en vigur. 
2. Disposiziun transitorica tar ils art. 14 e 15 ( Incumpatibilitads) 
^1 Per commembers dal Cussegl dals chantuns, dals quals la perioda d' uffizi dura sur la data da la renovaziun totala dal Cussegl naziunal ora, la quala ha lieu suenter ch' ils artitgels 14 e 15 èn entrads en vigur, vala la veglia regulaziun da las incumpatibilitads fin a la fin da lur perioda d' uffizi. 
^2 Sche questa lescha entra en vigur suenter ils 31 da fanadur da l' onn d' ina renovaziun totala dal Cussegl naziunal, entran ils artitgels 14 e 15 en vigur pir cun il cumenzament da l' emprima sessiun suenter la proxima renovaziun totala dal Cussegl naziunal. 
3. Disposiziun transitorica tar il 5. titel ( Proceduras en l' Assamblea federala) 
Per objects da tractativa ch' èn pendents en ina chombra il mument che questa lescha entra en vigur vala vinavant il dretg vertent. 
4. Disposiziun transitorica tar il 9. titel ( Cumissiun d' inquisiziun parlamentara) 
Ils artitgels 163-171 vegnan applitgads per las Cumissiuns d' inquisiziun parlamentaras che vegnan installadas suenter l' entrada en vigur da questa lescha. 
5. Disposiziun transitorica tar l' art. 40a ( Cumissiun giudiziala) 
^1 La Cumissiun giudiziala è cumpetenta per constituir per l' emprima giada las partiziuns dal Tribunal administrativ federal. 
^2 Tar la nominaziun ston vegnir resguardadas adequatamain las enconuschientschas spezialas dals derschaders sco er las linguas uffizialas. 
6. Disposiziun transitorica tar ils art. 8 al. 4, 97 al. 2 e 101 al. 2 e 3 ( Iniziativas dal pievel) 
Las midadas dals artitgels 86 alinea 4, 97 alinea 2 e 101 alineas 2 e 3 valan per iniziativas dal pievel, per las qualas il Cussegl federal n' ha betg anc suttamess a l' Assamblea federala in sboz per in conclus federal davart l' iniziativa dal pievel il mument che la midada dals 3 d' october 2008 da questa lescha entra en vigur. 
7. Disposiziun transitorica tar l' art. 105 al. 1 tenor la midada dals 25 da settember 2009 ( Prolungaziun dal termin per tractar ina iniziativa dal pievel) 
Per las iniziativas federalas dal pievel ch' èn pendentas il mument che la midada dals 25 da settember 2009 entra en vigur vala il dretg nov. 
Lescha federala dals 13 da december 2002 davart l’Assamblea federala (Lescha dal parlament, LParl): Art. 174
Art. 174 Entrada en vigur 
^1 Questa lescha è suttamessa al referendum facultativ. 
^2 La Conferenza da coordinaziun fixescha l' entrada en vigur. 
^3 Ils artitgels 14, 15 e 61 entran en vigur cun il cumenzament da l' emprima sessiun che suonda la renovaziun totala dal Cussegl naziunal che ha lieu suenter l' entrada en vigur da questa lescha. Il medem mument vegn abolì l' artitgel 18 da la Lescha federala dals 17 da december 1976 davart ils dretgs politics ( agiunta cifra II 1). 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Titel
172.081 
Ordinaziun davart ils servetschs linguistics da l' administraziun federala 
( Ordinaziun dals servetschs linguistics, OSLing) 
dals 14 da november 2012 ( versiun dal 1. da schaner 2013) 
Il Cussegl federal svizzer, sa basond sin ils artitgels 43 alinea 2 e 47 alinea 2 da la Lescha dals 21 da mars 1997 davart l' organisaziun da la regenza e da l' administraziun, applitgond la Lescha da linguas dals 5 d' october 2007, ordinescha: 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 1
Art. 1 
^1 Questa ordinaziun regla: 
a. l' organisaziun dals servetschs linguistics da l' administraziun federala; 
b. ils servetschs da translaziuns ed autras prestaziuns linguisticas dals servetschs linguistics; 
c. la collavuraziun tranter ils servetschs linguistics sezs e tranter ils servetschs linguistics e las autras unitads administrativas sco er la coordinaziun cun ils incumbensaders. 
^2 Uschia regla ella la contribuziun ch' ils servetschs linguistics furneschan: 
a. per garantir in' auta qualitad formala e tematica da las publicaziuns uffizialas en il senn da la legislaziun davart las publicaziuns uffizialas e d' ulteriurs texts da la Confederaziun; 
b. per l' activitad d' infurmaziun e da communicaziun da la Confederaziun en pliras linguas; 
c. per promover la plurilinguitad ed il funcziunament pluriling entaifer l' administraziun federala. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 2
Art. 2 Organisaziun 
^1 Ils servetschs linguistics da l' administraziun federala cumpiglian tut las unitads che furneschan servetschs da translaziuns ed autras prestaziuns linguisticas en ils Servetschs linguistics centrals da la Chanzlia federala ed en ils departaments. 
^2 Els èn organisads tenor linguas. 
^3 En reguard professiunal ed organisatoric collavuran els cun il servetsch linguistic dals Servetschs dal parlament ed integreschan quel en las activitads ch' èn d' interess cuminaivel. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 3
Art. 3 Unitads da la Chanzlia federala 
Ils Servetschs linguistics centrals da la Chanzlia federala cumpiglian mintgamai in' unitad per tudestg, per franzos, per talian, per rumantsch, per englais e per terminologia che vegn mintgamai manada d' ina persuna responsabla. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 4
Art. 4 Unitads dals departaments 
^1 Ils servetschs linguistics dals departaments cumpiglian unitads per tudestg, per franzos, per talian e, nua che quai è inditgà, per englais e per ulteriuras linguas, che vegnan mintgamai manadas d' ina persuna ch' è responsabla per questas linguas. 
^2 Mintga departament posseda in' unitad centrala almain per tudestg, per franzos e per talian, che planisescha e coordinescha las incumbensas per la lingua respectiva entaifer il departament. 
^3 La persuna ch' è responsabla per l' unitad centrala po relaschar directivas e dumandar infurmaziuns entaifer il departament, sche quai è necessari per ademplir sias incumbensas da planisaziun e da coordinaziun. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 5
Art. 5 Coordinaziun interdepartamentala 
^1 La Chanzlia federala coordinescha ils servetschs da translaziuns e las autras prestaziuns linguisticas da l' administraziun federala; per quest intent resguarda ella las pretensiuns a la gestiun, il connex tranter las differentas incumbensas, l' equiliber tranter las linguas sco er lur status. 
^2 La Conferenza interdepartamentala dals servetschs linguistics ( CISL) sustegna la Chanzlia federala a registrar ils basegns dals servetschs linguistics sco er a gestir ed a coordinar las activitads. 
^3 La CISL è in organ consultativ. Questa conferenza sa cumpona da represchentants dals Servetschs linguistics centrals da la Chanzlia federala e dals servetschs linguistics dals departaments. Il servetsch linguistic dals Servetschs dal parlament po sa participar a la CISL. 
^4 La Chanzlia federala maina la CISL. Ella approvescha ses reglament. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 6
Art. 6 Las singulas prestaziuns linguisticas 
Las prestaziuns linguisticas cumpiglian en spezial: 
a. la translaziun da texts en ina u en pliras linguas; 
b. l' examinaziun, sche las translaziuns ed ils ulteriurs texts adempleschan ils criteris da qualitad e las pretensiuns formalas ( revisiun); 
c. la lavur da terminologia en tscherts secturs sco er la preparaziun e la tgira da meds auxiliars terminologics per ils servetschs linguistics sezs u per l' entira administraziun federala; 
d. la preparaziun e la tgira da meds auxiliars linguistics; 
e. la cussegliaziun en dumondas linguisticas. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 7
Art. 7 Standards da qualitad 
^1 Las prestaziuns linguisticas adempleschan standards da qualitad che gidan en spezial a render ils texts exacts, coerents, simpels, chapaivels e confurms a las schlattainas. 
^2 La Chanzlia federala fixescha ils standards da qualitad redacziunals e formals en directivas. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 8
Art. 8 Linguas 
^1 Las linguas, en las qualas ils servetschs da translaziuns ed las autras prestaziuns linguisticas vegnan furnids, sa drizzan en emprima lingia tenor la legislaziun davart las linguas e davart la publicaziun. 
^2 Texts che na pertutgan betg l' alinea 1 e che sa drizzan a la publicitad sco er texts ch' èn destinads al funcziunament intern da l' administraziun federala e che sa drizzan als collavuraturs vegnan mess a disposiziun en pliras linguas, sche lur impurtanza ed il circul dals adressats pretendan quai. 
^3 La Chanzlia federala fixescha ils detagls en directivas. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 9
Art. 9 Planisaziun cuminaivla 
Ils servetschs linguistics da l' administraziun federala e lur incumbensaders fixeschan en la planisaziun cuminaivlamain il temp che stat a disposiziun per las prestaziuns linguisticas; els fixeschan ils termins cuminaivlamain uschia che la controlla da qualitad po vegnir realisada e, sch' i sa tracta da publicaziuns uffizialas, che quellas possian vegnir publitgadas a medem temp en tut las linguas uffizialas. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 10
Art. 10 Furniziun da las prestaziuns linguisticas 
^1 Las translaziuns e las autras prestaziuns linguisticas per l' administraziun federala vegnan furnidas per regla dals servetschs linguistics da l' administraziun federala. 
^2 Las unitads che furneschan prestaziuns linguisticas en in departament, translateschan e revedan per regla ils texts da lur departament. 
^3 Las unitads da la Chanzlia federala che furneschan prestaziuns linguisticas èn per regla cumpetentas per: 
a. la translaziun e la revisiun dals texts da la Chanzlia federala; 
b. la translaziun e la revisiun dals texts che stattan en connex cun la funcziun da la presidenta da la Confederaziun u dal president da la Confederaziun; 
c. la controlla linguistica finala dals texts che vegnan publitgads sin fundament da la legislaziun da publicaziun. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 11
Art. 11 Incumbensas a persunas externas 
^1 Sch' i dat memia blera lavur u sche l' urgenza è gronda e sche tut las pussaivladads internas èn exauridas, pon singulas incumbensas da translatar u singulas incaricas per autras prestaziuns linguisticas vegnir surdadas - en accord cun l' unitad ch' è cumpetenta per furnir la prestaziun linguistica correspundenta u sur questa unitad - a translaturs externs ubain ad auters spezialists externs en dumondas da lingua. 
^2 L' unitad cumpetenta è responsabla per la qualitad da las prestaziuns linguisticas che vegnan furnidas da persunas externas. 
^3 La Chanzlia federala fixescha ils detagls en directivas. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 12
Art. 12 Talian 
^1 La Divisiun taliana da la Chanzlia federala è responsabla per la versiun taliana dals texts che vegnan publitgads en la Collecziun uffiziala da las leschas federalas u en il Fegl uffizial federal; ella coordinescha l' elavuraziun da quests texts. 
^2 Ella po fixar da surdar translaziuns ensemen cun las unitads centralas talianas dals departaments. 
^3 Ella ha er la funcziun da servetsch linguistic talian da l' Assamblea federala. 
^4 Las unitads talianas dals departaments translateschan per regla las intervenziuns parlamentaras che vegnan assegnadas a lur departament sco er las respostas respectivas e las posiziuns dal Cussegl federal. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 13
Art. 13 Rumantsch 
^1 L' unitad rumantscha da la Chanzlia federala coordinescha las translaziuns en rumantsch. 
^2 La publicaziun da texts rumantschs sa drizza tenor l' artitgel 3 da l' Ordinaziun da linguas dals 4 da zercladur 2010. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 14
Art. 14 Englais 
^1 L' unitad englaisa da la Chanzlia federala translatescha en englais texts d' ina impurtanza speziala u d' in interess internaziunal, particularmain tscherts relaschs dal dretg naziunal. 
^2 Ella coordinescha e reveda las translaziuns englaisas da texts impurtants che vegnan fatgas ordaifer la Chanzlia federala. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 15
Art. 15 Terminologia 
^1 L' unitad da terminologia da la Chanzlia federala organisescha e coordinescha la lavur da terminologia da la Chanzlia federala. 
^2 Ella tgira la banca da datas terminologica centrala TERMDAT. 
^3 Ella realisescha ses projects da terminologia en collavuraziun cun ils departaments. 
Ordinaziun dals 14 da november 2012 davart ils servetschs linguistics da l’administraziun federala (Ordinaziun dals servetschs linguistics, OSLing): Art. 18
Art. 18 Entrada en vigur 
Questa ordinaziun entra en vigur il 1. da schaner 2013. 
Lescha dals 24 da mars 2000 davart il persunal da la Confederaziun (LPers): Titel
172.220.1 
Lescha davart il persunal da la Confederaziun 
( LPers) 
dals 24 da mars 2000 ( versiun dal 1. da fanadur 2013) 
L' Assamblea federala da la Confederaziun svizra, sa basond sin l' artitgel 173 alinea 2 da la Constituziun federala, avend gì invista dal messadi dal Cussegl federal dals 14 da december 1998, concluda: 
Lescha dals 24 da mars 2000 davart il persunal da la Confederaziun (LPers): Art. 1
Art. 1 Object 
Questa lescha regla la relaziun da lavur dal persunal da la Confederaziun. 
Lescha dals 24 da mars 2000 davart il persunal da la Confederaziun (LPers): Art. 2
Art. 2 Champ d' applicaziun 
^1 Questa lescha vala per il persunal: 
a. da l' administraziun federala tenor l' artitgel 2 alineas 1 e 2 da la Lescha dals 21 da mars 1997 davart l' organisaziun da la regenza e da l' administraziun ( LORA); 
b. dals Servetschs dal parlament tenor la Lescha dal parlament dals 13 da december 2002; 
c. ... 
d. da las Viafiers federalas svizras tenor la Lescha federala dals 20 da mars 1998 davart las Viafiers federalas; 
e. las unitads decentralisadas da l' administraziun tenor l' artitgel 2 alinea 3 LORA, uschenavant che las disposiziuns legalas spezialas na prevedan nagut auter; 
f. dal Tribunal administrativ federal, dal Tribunal penal federal e dal Tribunal federal da patentas, uschenavant che la Lescha dals 17 da zercladur 2005 davart il Tribunal administrativ federal, la Lescha dals 4 d' october 20028 davart il Tribunal penal federal e la Lescha dals 20 da mars 20099 davart il Tribunal federal da patentas na prevedan nagut auter; 
g. dal Tribunal federal tenor la Lescha federala dals 17 da zercladur 2005 davart il Tribunal federal; 
h. dal secretariat da l' Autoritad da surveglianza da la Procura publica federala; 
i. da la Procura publica federala tenor l' artitgel 22 alinea 2 da la Lescha dals 19 da mars 2010 davart l' organisaziun da las autoritads penalas. 
^2 Ella na vala betg: 
a. per las persunas elegidas da l' Assamblea federala tenor l' artitgel 168 da la Constituziun federala; 
b. per ils emprendists ch' èn suttamess a la Lescha federala dals 13 da december 2002 davart la furmaziun professiunala; 
c. per il persunal recrutà ed engaschà a l' exteriur; 
d. per il persunal da las organisaziuns e da las persunas da dretg public u privat ordaifer l' administraziun federala che adempleschan incumbensas administrativas, cun excepziun da las Viafiers federalas svizras. 
Lescha dals 24 da mars 2000 davart il persunal da la Confederaziun (LPers): Art. 3
Art. 3 Patruns 
^1 Patruns tenor questa lescha èn: 
a. il Cussegl federal sco organ directiv suprem da l' administraziun federala; 
b. l' Assamblea federala per ils Servetschs dal parlament; 
c. ... 
d. las Viafiers federalas svizras; 
e. il Tribunal federal; 
f. la Procura publica federala; 
g. l' Autoritad da surveglianza da la Procura publica federala. 
^2 Ils departaments, la Chanzlia federala, las gruppas ed ils uffizis sco er las unitads administrativas decentralisadas valan sco patruns, sch' il Cussegl federal als surdat las cumpetenzas correspundentas. 
^3 Il Tribunal administrativ federal, il Tribunal penal federal ed il Tribunal federal da patentas valan sco patruns, uschenavant che las leschas respectivas u il Cussegl federal als surdattan las cumpetenzas correspundentas. 
Lescha dals 24 da mars 2000 davart il persunal da la Confederaziun (LPers): Art. 4
Art. 4 Politica dal persunal 
^1 Las disposiziuns executivas ( art. 37 e 38), ils contracts da lavur ( art. 8) sco er las mesiras e las decisiuns èn da furmar uschia ch' els contribueschan a la cumpetitivitad da la Confederaziun sin il martgà da lavur e gidan a cuntanscher las finamiras menziunadas en ils alineas 2 e 3. 
^2 Ils patruns engaschan lur persunal en moda cunvegnenta, raschunaivla e socialmain giustificabla; els prendan mesiras adattadas: 
a. per gudagnar e per mantegnair persunal adattà; 
b. per il svilup persunal e professiunal, per la furmaziun supplementara e per la motivaziun da ses persunal sco er per l' utilisabladad multifara da quel; 
c. per promover il cader e per sviluppar la gestiun; 
d. per schanzas egualas da dunna ed um e per lur egualitad; 
e. per garantir che las cuminanzas linguisticas sajan represchentadas entaifer il persunal confurm a lur quota vi da la populaziun residenta; 
e .2 per promover las enconuschientschas linguisticas da las linguas uffizialas ch' èn necessarias per exequir la funcziun, en spezial per promover las enconuschientschas activas d' ina segunda lingua uffiziala e las enconuschientschas passivas d' ina terza lingua uffiziala tar il cader superiur; 
f. per l' egualitad da schanzas da persunas impedidas sco er per lur occupaziun ed integraziun; 
g. per proteger la persunalitad e la sanadad sco er per segirar la lavur da lur persunal; 
h. per promover in cumportament conscient da l' ambient al post da lavur; 
i. per crear cundiziuns da lavur che permettan al persunal d' ademplir sia responsabladad en la famiglia ed en la societad; 
j. per crear plazzas d' emprendissadi e posts da furmaziun; 
k. per ina infurmaziun cumplessiva da lur persunal. 
^3 Els procuran che l' arbitrariadad en la relaziun da lavur vegnia impedida ed introduceschan in sistem da giudicat che sa basa sin discurs cun ils collavuraturs; quai furma la basa per ina salarisaziun confurma a la prestaziun e per in svilup cun finamira dals emploiads. 
Lescha dals 24 da mars 2000 davart il persunal da la Confederaziun (LPers): Art. 5
Art. 5 Coordinaziun e controlling 
^1 Il Cussegl federal coordinescha e dirigia la realisaziun da la politica da persunal. El examinescha periodicamain, sche las finamiras da questa lescha vegnan cuntanschidas; el rapporta a l' Assamblea federala e propona a temp las mesiras necessarias. El sa metta d' accord cun las cumissiuns parlamentaras da surveglianza davart la furma ed il cuntegn dals rapports. 
^2 El procura ch' ils patruns fetschian diever d' in sistem da controlling adattà. 
^3 e … 
Lescha dals 24 da mars 2000 davart il persunal da la Confederaziun (LPers): Art. 6
Art. 6 Dretg applitgabel 
^1 Il persunal ha ils dretgs e las obligaziuns regladas da la Constituziun federala e da la legislaziun. 
^2 Uschenavant che questa lescha ed autras leschas federalas na fixeschan betg insatge divergent, valan per la relaziun da lavur las disposiziuns respectivas dal Dretg d' obligaziuns ( DO) confurm al senn. 
^3 La relaziun da lavur vegn reglada pli detagliadamain en il rom da las disposiziuns tenor l' alinea 2 tras disposiziuns executivas ( art. 37), oravant tut tras il contract da lavur collectiv ( art. 38) e tras il contract da lavur ( art. 8). 
^4 En cas da cuntradicziuns tranter las disposiziuns executivas resp. il contract da lavur collectiv ed il contract da lavur è applitgabla la disposiziun ch' è pli favuraivla per l' emploià. 
^5 En cas motivads po il Cussegl federal subordinar tschertas categorias da persunal al DO, en spezial persunal auxiliar sco praticants. El po decretar prescripziuns minimalas per questas relaziuns da lavur. 
^6 En singuls cas motivads pon ils patruns suttametter emploiads al DO. 
^7 En cas da dispitas concernent la relaziun da lavur dal persunal suttamess al DO èn cumpetentas las dretgiras civilas. 
Lescha dals 24 da mars 2000 davart il persunal da la Confederaziun (LPers): Art. 6a
Art. 6a Salarisaziun ed ulteriuras cundiziuns contractualas dal cader superiur e dals commembers dals organs directivs d' interpresas e da stabiliments da la Confederaziun 
^1 Il Cussegl federal decretescha princips davart: 
b. l' onurari ( inclusiv las prestaziuns accessoricas) dals commembers dal cussegl administrativ u d' in organ directiv suprem cumparegliabel d' interpresas e da stabiliments tenor la litera a. 
c. la represchentanza equilibrada da las cuminanzas linguisticas en il cussegl d' administraziun u en in organ directiv suprem cumparegliabel d' interpresas e da stabiliments tenor la litera a. 
^2 El decretescha ils princips ch' èn applitgabels per las ulteriuras cundiziuns contractualas, las qualas èn vegnidas fixadas cun las persunas tenor l' alinea 1, en spezial cundiziuns davart la prevenziun professiunala e davart las indemnisaziuns da partenza. 
^3 El decretescha ils princips ch' èn applitgabels per las occupaziuns accessoricas da las persunas tenor l' alinea 1 litera a. Las occupaziuns accessoricas pajadas che cumpromettan las prestaziuns en la relaziun da lavur cun l' interpresa u cun il stabiliment ubain che pon chaschunar in conflict cun ils interess da quels basegnan il consentiment dal Cussegl federal. El regla l' obligaziun da consegnar las entradas che resultan da questas occupaziuns accessoricas. 
^4 La summa totala dals salaris respectivamain dals onuraris pajads ( inclusiv las prestaziuns accessoricas) da las persunas tenor l' alinea 1 sco er las ulteriuras cundiziuns contractualas stipuladas cun questas persunas èn accessiblas al public. Per il parsura da la direcziun e dal cussegl d' administraziun respectivamain per il parsura d' in organ directiv suprem cumparegliabel vegn cumprovà il salari respectivamain l' onurari ( inclusiv las prestaziuns accessoricas) mintgamai individualmain. 
^5 Ils princips tenor ils alineas 1 fin 4 valan er per interpresas che vegnan dominadas - areguard il chapital ed areguard las vuschs - d' interpresas e da stabiliments ch' èn suttamess a questa lescha e che han lur sedia en Svizra. 
^6 Il Cussegl federal procura ch' ils princips tenor ils alineas 1 fin 5 vegnian applitgads confurm al senn per tut las interpresas da dretg privat che vegnan dominadas - areguard il chapital ed areguard las vuschs - da la Confederaziun e che han lur sedia en Svizra. Exceptadas èn societads, da las qualas las aczias èn quotadas ad ina bursa. Per questas aczias valan ils artitgels 663b e 663c alinea 3 dal Dretg d' obligaziuns. 
Lescha dals 24 da mars 2000 davart il persunal da la Confederaziun (LPers): Art. 7
Art. 7 Publicaziun 
Plazzas libras vegnan scrittas or publicamain. Las disposiziuns executivas reglan las excepziuns. 
Lescha dals 24 da mars 2000 davart il persunal da la Confederaziun (LPers): Art. 8
Art. 8 Furmaziun e cundiziuns d' engaschament 
^1 La relaziun da lavur cumenza tras la conclusiun d' in contract da dretg public en scrit. 
^2 Las disposiziuns executivas reglan la durada dal temp d' emprova. Per funcziuns spezialas pon ellas prevair ina durada maximala dal temp d' emprova da 6 mais. 
^3 Sche quai è necessari per ademplir incumbensas suveranas, regla il Cussegl federal sin via d' ordinaziun: 
a. tge relaziuns da lavur ch' èn mo accessiblas a persunas cun dretg da burgais svizzer; 
b. tge relaziuns da lavur ch' èn mo accessiblas a persunas che han exclusivamain il dretg da burgais svizzer. 
Lescha dals 24 da mars 2000 davart il persunal da la Confederaziun (LPers): Art. 9
Art. 9 Durada 
^1 Ina relaziun da lavur d' ina durada limitada dastga vegnir concludida per ina durada contractuala da maximalmain 3 onns; sche la relaziun da lavur dura pli ditg, vala ella sco relaziun da durada illimitada. Relaziuns da lavur d' ina durada limitada che sa succedan senza interrupziun valan suenter 3 onns medemamain sco relaziuns da durada illimitada. 
^2 Il Cussegl federal po prevair excepziuns per tschertas categorias professiunalas. 
Lescha dals 24 da mars 2000 davart il persunal da la Confederaziun (LPers): Art. 10
Art. 10 Terminaziun 
^1 La relaziun da lavur da durada illimitada finescha senza desditga, cur che la limita da vegliadetgna tenor l' artitgel 21 da la Lescha federala dals 20 da december 1946 davart l' assicuranza per vegls e survivents ( LAVS) vegn cuntanschida. 
^2 Las disposiziuns executivas pon: 
a. fixar per tschertas categorias da persunal in pensiunament avant che la limita da vegliadetgna tenor l' artitgel 21 LAVS è cuntanschida; 
b. prevair in' occupaziun suror la vegliadetgna ordinaria da pensiun. 
^3 Il patrun po desdir en moda ordinaria la relaziun da lavur da durada illimitada per motivs objectivs suffizients, en spezial pervia dals suandants motivs: 
a. violaziun d' obligaziuns legalas u contractualas relevantas; 
b. mancanzas da prestaziun u da cumportament; 
c. mancanza da qualificaziun, d' abilitad u da prontezza da far la lavur fixada en il contract da lavur; 
d. mancanza da prontezza d' exequir in' autra lavur pretendibla; 
e. motivs economics u motivs da manaschi gravants, premess ch' il patrun na possia betg porscher a l' emploià ina lavur pretendibla; 
f. perdita d' ina cundiziun d' engaschament legala u contractuala. 
^4 Per motivs relevants pon las parts contractantas desdir immediatamain relaziuns da lavur da durada limitada sco er da durada illimitada. 
Lescha dals 24 da mars 2000 davart il persunal da la Confederaziun (LPers): Art. 11
Art. 11 
Lescha dals 24 da mars 2000 davart il persunal da la Confederaziun (LPers): Art. 12
Art. 12 Termins da desditga 
^1 Suenter la scadenza dal temp d' emprova importa il termin per la desditga ordinaria da la relaziun da lavur maximalmain 6 mais. 
^2 Las disposiziuns executivas reglan la durada dals termins da desditga. 
Lescha dals 24 da mars 2000 davart il persunal da la Confederaziun (LPers): Art. 13
Art. 13 Prescripziuns formalas 
La prolungaziun, la limitaziun e la terminaziun da la relaziun da lavur sco er mintga midada dal contract da lavur ston vegnir concludidas en scrit per esser valaivlas. 
Lescha dals 24 da mars 2000 davart il persunal da la Confederaziun (LPers): Art. 14
Art. 14 Persunas elegidas per ina perioda d' uffizi 
^1 Per persunas che vegnan elegidas per ina perioda d' uffizi valan las regulaziuns da las leschas spezialas e las disposiziuns executivas decretadas sin basa da talas. 
^2 Sche regulaziuns da leschas spezialas mancan, valan las disposiziuns da questa lescha cun resalva da las suandantas divergenzas: 
a. La relaziun da lavur vegn constituida tras ina disposiziun che dovra il consentiment da la persuna elegida. 
b. Las disposiziuns da questa lescha e dal DO davart la desditga ordinaria n' èn betg applitgablas. 
c. L' autoritad electorala po desister d' ina reelecziun, sche motivs objectivs suffizients giustifitgeschan quai; sch' ella na dispona betg almain 6 mais avant la scadenza da la perioda d' uffizi la nunreelecziun, vala la persuna respectiva sco reelegida; en la procedura da recurs èn applitgabels l' artitgel 34b alinea 1 litera a ed alinea 2 sco er l' artitgel 34c alinea 1 literas a, b e d ed alinea 2. 
d. La persuna elegida po dumandar da schliar la relaziun da lavur per la fin da mintga mais, observond in termin da 3 mais. 
^3 Per motivs relevants po la relaziun da lavur vegnir desditga immediatamain. 
Lescha dals 24 da mars 2000 davart il persunal da la Confederaziun (LPers): Art. 15
Art. 15 Paja 
^1 Il patrun dat ina paja als emploiads. Questa vegn fixada tenor la funcziun, l' experientscha e la prestaziun. 
^2 Il Cussegl federal regla las pajas minimalas. 
^3 Las disposiziuns executivas reglan ils princips da fixar las pajas. 
^4 Ellas pon prevair supplements da paja per adattar quella a la situaziun sin il martgà da lavur regiunal, a l' infrastructura locala u als basegns specifics da la branscha. 
^5 Els pon adattar singulas parts da la paja dal persunal engaschà a l' exteriur a la capacitad d' acquist. 
^6 Las summas dals salaris maximals che ston vegnir pajads ( inclusiv las prestaziuns accessoricas) a las funcziuns da cader superiuras da l' administraziun federala sco er las ulteriuras cundiziuns contractualas stipuladas cun questas persunas èn publicas. 
Lescha dals 24 da mars 2000 davart il persunal da la Confederaziun (LPers): Art. 16
Art. 16 Cumpensaziun da chareschia 
^1 Il patrun paja als emploiads ina cumpensaziun da chareschia commensurada sin la paja u sin singulas parts da questa sco er sin ulteriuras prestaziuns. El resguarda latiers sia situaziun economica e finanziala sco er las relaziuns sin il martgà da lavur. 
^2 Las disposiziuns executivas reglan ils princips. 
^3 Là nua che la relaziun da lavur vegn reglada tras il contract da lavur collectiv ( art. 38), cuntegna quel disposiziuns davart la cumpensaziun da chareschia. Sche las parts contractantas na van betg d' accord davart la dimensiun da questa, vegn ella fixada da la dretgira da cumpromiss ( art. 38 al. 3). 
Lescha dals 24 da mars 2000 davart il persunal da la Confederaziun (LPers): Art. 17
Art. 17 Temp da lavur maximal 
Per il temp da lavur maximal per emna valan las disposiziuns da la Lescha da lavur dals 13 da mars 1964 confurm al senn. Resalvada resta la Lescha dals 8 d' october 1971 davart il temp da lavur. 
Lescha dals 24 da mars 2000 davart il persunal da la Confederaziun (LPers): Art. 17a
Art. 17a Temp da lavur, vacanzas e congedis 
^1 Las disposiziuns executivas reglan il temp da lavur sco er las vacanzas ed ils congedis; plinavant reglan ellas la dimensiun e la cumpensaziun da lavur supplementara e da sururas. 
^2 La lavur supplementara e las sururas vegnan mo indemnisadas, sch' ellas èn vegnidas ordinadas u sch' ellas èn vegnidas renconuschidas posteriuramain. 
^3 Dis da vacanzas suranneschan suenter 5 onns tenor l' artitgel 128 cifra 3 DO. 
^4 Il Cussegl federal regla il dumber minimal da dis da vacanzas e la durada minimala dal congedi dals geniturs en cas da naschientscha e d' adopziun. 
Lescha dals 24 da mars 2000 davart il persunal da la Confederaziun (LPers): Art. 18
Art. 18 Ulteriuras prestaziuns dal patrun 
^1 Las disposiziuns executivas reglan l' equipament dal persunal cun ils utensils, la vestgadira da lavur ed il material ch' è necessari per ademplir las incumbensas. 
^2 Ellas reglan ultra da quai la cumpensaziun da las expensas e l' indemnisaziun per malempernaivladads. 
Lescha dals 24 da mars 2000 davart il persunal da la Confederaziun (LPers): Art. 19
Art. 19 Mesiras en cas da schliaziun da la relaziun da lavur 
^1 Avant che desdir il contract da lavur senza culpa da l' emploià, fa il patrun diever da tut las pussaivladads d' ina ulteriura occupaziun pretendibla. 
^2 Sch' il patrun desdi il contract da lavur senza culpa da l' emploià, sustegna el sia carriera professiunala. 
^3 El paja mo ina indemnisaziun a l' emploià, sche: 
a. quel lavura en ina professiun, nua che la dumonda è debla u inexistenta; 
b. la relaziun da lavur ha durà ditg u l' emploià ha cuntanschì in tscherta vegliadetgna. 
^4 Las disposiziuns executivas pon prevair ina indemnisaziun per ulteriur persunal u per il cas che la relaziun da lavur è vegnida schliada en enclegientscha vicendaivla. 
^5 L' autezza da l' indemnisaziun correspunda almain ad ina paja mensila e maximalmain ad ina paja annuala. 
^6 Las disposiziuns executivas: 
a. fixeschan il rom per las indemnisaziuns; 
b. reglan la reducziun, l' aboliziun u la restituziun da l' indemnisaziun, sche la persuna pertutgada surpiglia in' autra relaziun da lavur. 
^7 Il patrun po pajar l' indemnisaziun en ina giada u en ratas. 
Lescha dals 24 da mars 2000 davart il persunal da la Confederaziun (LPers): Art. 20
Art. 20 Protecziun dals interess dals patruns 
^1 Ils emploiads han da realisar conscienziusamain lur lavur e da proteger ils interess giustifitgads da la Confederaziun resp. da lur patrun. 
^2 Durant la relaziun da lavur na dastgan ils emploiads far nagina lavur cunter pajament per terzas persunas, sch' els violeschan tras quai lur obligaziun da fidaivladad. 
Lescha dals 24 da mars 2000 davart il persunal da la Confederaziun (LPers): Art. 21
Art. 21 Obligaziuns dal persunal 
^1 Per quant che quai è necessari per ademplir las incumbensas, pon las disposiziuns executivas prevair per il persunal l' obligaziun: 
a. d' abitar en in tschert lieu e da sa laschar transferir en auters lieus la lavur; 
b. d' abitar en l' abitaziun attribuida; las disposiziuns executivas pon reglar la relaziun giudiziala en moda divergenta da la legislaziun davart il dretg da locaziun; 
c. da duvrar tscherts utensils, vestgadira da lavur e mesiras da segirezza. 
c .2 da sa laschar transferir en autras funcziuns respectivamain champs da lavur, uschenavant ch' il persunal è suttamess ad in' obligaziun da transferiment tenor la litera a; 
d. da sa participar a mesiras che han la finamira da sa reintegrar en il process da lavur suenter in' absenza per motivs da malsogna u d' accident. 
^2 Las disposiziuns executivas pon obligar il persunal da consegnar al patrun cumplettamain u per part las entradas or d' activitads en favur da terzas persunas, sch' el ademplescha quest' activitad a basa da la relaziun da lavur. 
^3 Il persunal na dastga betg acceptar regals, ni per el ni per auters, u pretender, acceptar u la laschar empermetter auters avantatgs, sche quai succeda en il rom da la relaziun da lavur. 
^4 Al persunal èsi scumandà d' exercitar ina funcziun uffiziala per in stadi ester sco er d' acceptar titels e distincziuns d' autoritads estras. 
Lescha dals 24 da mars 2000 davart il persunal da la Confederaziun (LPers): Art. 22
Art. 22 Secret da professiun, da fatschenta e d' uffizi 
^1 Ils emploiads èn suttamess al secret da professiun, da fatschenta e d' uffizi. 
^2 Las disposiziuns executivas reglan l' obligaziun da discreziun en cumplettaziun da la legislaziun speziala. 
Lescha dals 24 da mars 2000 davart il persunal da la Confederaziun (LPers): Art. 22a
Art. 22a Obligaziuns da denunzia, dretgs da denunzia e protecziun 
^1 Ils emploiads èn obligads d' uffizi da denunziar a las autoritads da persecuziun penala, a lur schefs u a Controlla federala da finanzas ( CDF) tut ils crims e delicts ch' els constattan durant lur lavur uffiziala u ch' als vegnan annunziads. 
^2 Obligaziuns da denunzia tras autras leschas federalas restan resalvadas. 
^3 L' obligaziun da denunzia na vala betg per persunas che han il dretg da refusar da dar perditga tenor ils artitgels 113 al. 1, 168 e 169 da la Procedura penala dals 5 d' october 2007. 
^4 Ils emploiads han il dretg d' annunziar a la CDF er autras irregularitads ch' els constattan durant lur lavur uffiziala u ch' als vegnan annunziadas. La CDF investighescha il cas ed instradescha las mesiras necessarias. 
^5 Tgi che fa ina denunzia u ina annunzia en buna fai u tgi che ha da perditga na dastga betg vegnir discriminà pervia da quai en sia posiziun professiunala. 
Lescha dals 24 da mars 2000 davart il persunal da la Confederaziun (LPers): Art. 23
Art. 23 Occupaziun accessorica 
Las disposiziuns executivas pon decider ina obligaziun da permissiun per tschertas activitads e tscherts uffizis publics, sche quels pudessan pregiuditgar l' adempliment da las incumbensas. 
Lescha dals 24 da mars 2000 davart il persunal da la Confederaziun (LPers): Art. 24
Art. 24 Restricziun dals dretgs dal persunal 
^1 Per quant che quai è necessari per la segirezza dal stadi, per garantir interess impurtants en affars a l' exteriur u per la garanzia dal provediment dal pajais cun bains e servetschs necessaris per viver, po il Cussegl federal limitar u abrogar il dretg da chauma per tschertas categorias d' emploiads. 
^2 Per ils medems motivs po el: 
a. restrenscher la libertad da sa domiciliar e la libertad d' economia ultra da las restricziuns previsas en la lescha; 
b. adossar al persunal obligaziuns che surpassan il contract da lavur. 
Lescha dals 24 da mars 2000 davart il persunal da la Confederaziun (LPers): Art. 25
Art. 25 Garanzia da l' execuziun correcta da las incumbensas 
^1 Il patrun prenda las mesiras ch' èn necessarias per in' execuziun correcta da las incumbensas. 
^2 En spezial po el prender las suandantas mesiras: 
a. mesiras da sustegn e da svilup; 
b. avertiment, reducziun da la paja, multa e dispensaziun; sco er 
c. midada dal champ d' incumbensas, dal temp da lavur e dal lieu la lavur. 
^3 Uschenavant che las mesiras concernan il contract da lavur, fixescha il patrun quellas en scrit ensemen cun l' emploià. En cas da dischaccord sa drizza la procedura tenor ils artitgels 34 e 36. 
Lescha dals 24 da mars 2000 davart il persunal da la Confederaziun (LPers): Art. 26
Art. 26 
Lescha dals 24 da mars 2000 davart il persunal da la Confederaziun (LPers): Art. 27
Art. 27 Princips 
^1 Il patrun elavura las datas persunalas ch' èn necessarias per l' economia dal persunal e da las pajas. 
^2 Las disposiziuns executivas reglan en il rom da la Lescha federala dals 19 da zercladur 1992 davart la protecziun da datas: 
a. las premissas e la cumpetenza per elavurar datas persunalas spezialmain sensiblas davart mesiras socialas sco er davart mesiras da dretg da stumadira, dretg administrativ e dretg penal; 
b. las premissas e la cumpetenza per elavurar datas persunalas spezialmain sensiblas e da profils da persunalitads tenor l' artitgel 3 literas c e d da la Lescha federala dals 19 da zercladur 1992 davart la protecziun da datas, per quant che quai è impurtant per il svilup dal persunal e la persuna pertutgada ha approvà en scrit; 
c. il termin d' archivaziun, l' organisaziun dals sistems automatisads sco er la segirezza da las datas; ellas pon prevair l' access sin las datas en la procedura d' invista. 
^3 Ils posts cumpetents dastgan dar vinavant datas persunalas a terzas persunas sulettamain sch' igl exista in motiv legal u sche la persuna pertutgada ha approvà en scrit che las datas vegnian dadas vinavant. 
Lescha dals 24 da mars 2000 davart il persunal da la Confederaziun (LPers): Art. 27a
Art. 27a Sistem informatic da persunal 
^1 Il Departament federal da finanzas ( DFF) gestiunescha per l' administraziun federala in sistem informatic da persunal. Quest sistem permetta da realisar las incumbensas tenor questa lescha, surtut: 
a. l' administraziun centrala da las datas persunalas davart ils emploiads da l' administraziun federala e la gestiun da questas datas tras las unitads administrativas; 
b. l' elavuraziun da las datas da salari e la realisaziun d' evaluaziuns, simulaziuns budgetaras e planisaziun da custs da persunal; 
c. l' integraziun da l' administraziun da datas en in sistem per la gestiun da las finanzas e da la contabilitad; 
d. l' administraziun da datas relevantas per la promoziun dal cader e per il svilup da la gestiun. 
a. naziunalitad; 
b. pensiunament per raschuns medicinalas; 
c. congedi da geniturs; 
d. reducziun da l' abilitad da lavurar; 
e. nivel da salari tenor l' evaluaziun da las prestaziuns; 
f. cumpetenzas professiunalas e socialas; 
g. datas davart il svilup dal persunal, surtut per la promoziun dal cader e da la gestiun e per registrar il potenzial; 
h. sequestraziun da la paja. 
a. la gestiun e l' organisaziun dal sistem informatic da persunal; 
b. l' elavuraziun da las datas, surtut la registraziun archivaziun, communicaziun ed annullaziun da las datas; 
c. il permiss d' elavurar las datas; 
d. ils catalogs da datas; 
e. la segirezza e la protecziun da las datas; 
f. la communicaziun da datas betg sensiblas or dal sistem informatic da persunal ad organisaziuns e persunas ordaifer l' administraziun federala en ina procedura da retschaviment. 
Lescha dals 24 da mars 2000 davart il persunal da la Confederaziun (LPers): Art. 27b
Art. 27b Dossier da candidatura 
^1 Persunas che candideschan per in post pon inoltrar lur candidatura sin palpiri u en furma electronica. 
^2 Il patrun da lavur po scannar candidaturas inoltradas sin palpiri. 
^3 I dovra il consentiment explicit da las persunas che candideschan per: 
a. far in test da la persunalitad; 
b. consultar persunas da referenza; 
c. far expertisas grafologicas. 
Lescha dals 24 da mars 2000 davart il persunal da la Confederaziun (LPers): Art. 27c
Art. 27c Dossier da persunal 
^1 Il dossier da persunal po cuntegnair las suandantas infurmaziuns sensiblas: 
a. las datas tenor l' artitgel 27b; 
b. attests da medis; 
c. constataziuns medicinalas d' in servetsch medicinal; 
d. durada d' absenzas per raschuns da malsogna u accident; 
e. evaluaziuns da prestaziuns e finamiras definidas e decisiuns che sa basan sin ina evaluaziun; 
f. cumpetenzas professiunalas e socialas; 
g. resultats da tests da la persunalitad e da l' evaluaziun dal potenzial; 
h. uffizis publics ed activitads accessoricas; 
i. actas davart proceduras e decisiuns en connex cun inspecziuns disciplinaras; 
j. decisiuns davart sequestraziuns dal salari; 
k. annunzias d' invaliditad e d' accidents; 
l. decisiuns dals servetschs d' invaliditad, da la SUVA u da l' assicuranza militara; 
m. datas tenor l' artitgel 3 da la Lescha federala dals 24 da mars 2000 davart l' elavuraziun da datas persunalas en il Departament federal d' affars exteriurs; 
n. appartegnientscha religiusa dals emploiads dal Departament federal d' affars exteriurs che vegnan dischlocadas; 
o. disposiziuns dal servetsch spezialisà per la controlla da segirezza areguard persunas; 
p. extracts da sentenzias giudizialas davart il dretg da survegnir subsidis da famiglia; 
q. attestats da lavur. 
a. l' organisaziun e la gestiun dal sistem informatic; 
b. ils catalogs da datas; 
c. las mesiras da segirezza tecnicas ed organisatoricas per impedir che las datas persunalas vegnian elavuradas da persunas betg autorisadas; 
d. l' archivaziun e l' annullaziun da las datas cun excepziun da las evaluaziuns da prestaziuns. 
Lescha dals 24 da mars 2000 davart il persunal da la Confederaziun (LPers): Art. 27d
Art. 27d Dossier da la Cussegliaziun sociala dal persunal 
^1 La Cussegliaziun sociala dal persunal da l' administraziun federala ( CSPers) elavura sin palpiri ed en in sistem d' infurmaziun las datas da las persunas che sa drizzan ad ella ( clientella) per: 
a. cussegliar e sustegnair la clientella en ils secturs lavur, fatgs socials, sanadad e finanzas; 
b. decider davart dumondas da prestaziun tenor l' Ordinaziun dals 18 da december 2002 davart il fond da sustegn dal persunal da la Confederaziun; 
c. attribuir ils meds finanzials per l' integraziun professiunala da persunas cun impediments en l' administraziun federala; 
d. manar ils cas ( case management). 
^2 Per ademplir sias incumbensas po la CSPers elavurar las suandantas datas persunalas spezialmain sensiblas sco er ils suandants profils da la persunalitad da la clientella: 
a. la situaziun privata; 
b. la situaziun da la sanadad; 
c. la capacitad da prestaziun; 
d. il motiv ed il grad da l' invaliditad. 
^3 Ils emploiads da la CSPers ed ils uffizis responsabels per il support tecnic survegnan access al sistem d' infurmaziun, uschenavant che quai è necessari per ademplir lur incumbensas. 
^4 La CSPers po render accessiblas las datas persunalas ed ils profils da la persunalitad tenor l' alinea 2 a las suandantas persunas ed als suandants uffizis, uschenavant che talas e tals dovran questas infurmaziuns per ademplir lur incumbensas: 
a. als superiurs directs; 
b. als servetschs da persunal; 
c. als posts cumpetents da la AI, da la SUVA e da l' assicuranza militara; 
d. al Servetsch medical da l' administraziun generala da la Confederaziun; 
e. a l' Uffizi federal da persunal en il rom da l' attribuziun dals meds finanzials per l' integraziun professiunala da persunas cun impediments; 
f. als commembers dal cussegl dal fond da sustegn dal persunal da la Confederaziun. 
^5 La CSPers è responsabla per la protecziun da las datas e per la segirezza dal sistem d' infurmaziun. 
^6 Il Cussegl federal decretescha disposiziuns executivas davart: 
a. l' organisaziun e la gestiun dal sistem d' infurmaziun; 
b. l' elavuraziun da las datas, en spezial l' acquisiziun, la conservaziun, la communicaziun, l' archivaziun e la destrucziun; 
c. las autorisaziuns d' elavurar las datas; 
d. ils catalogs da datas. 
Lescha dals 24 da mars 2000 davart il persunal da la Confederaziun (LPers): Art. 27e
Art. 27e Dossier da la Cassa da spargn dal persunal federal 
^1 La Cassa da spargn dal persunal federal da l' administraziun federala ( CSPF) elavura sin palpiri ed en in sistem d' infurmaziun las datas la clientella, inclusiv las datas persunalas spezialmain sensiblas sco er ils profils da la persunalitad, per: 
a. promover l' activitad da spargn da sia clientella e l' activitad da cussegliaziun che stat en quest connex; 
b. exequir il traffic da pajament per sia clientella e l' activitad da cussegliaziun che stat en quest connex. 
^2 La CSPF po elavurar las datas spezialmain sensiblas ed ils profils da la persunalitad da sia clientella che la vegnan tramessas da la clientella u da las autoritads da persecuziun penala. 
^3 Il persunal da la CSPF e las terzas persunas ch' èn incaricadas cun il manaschi tecnic, cun l' execuziun dal traffic da pajament e cun la registraziun da las datas survegnan access al sistem d' infurmaziun, uschenavant che quai è necessari per ademplir lur incumbensas. En il rom da sia activitad da revisiun survegn plinavant la CDF access al sistem d' infurmaziun da la CSPF. 
^4 Per sclerir l' autorisaziun d' avair in conto baratta la CSPF regularmain las datas persunalas, inclusiv las datas persunalas spezialmain sensiblas ed ils profils da la persunalitad, cun l' Uffizi federal da persunal, cun ulteriurs patruns da la clientella sco cun PUBLICA. 
^5 Per ademplir sias incumbensas po il persunal da la CSPF surdar las datas persunalas, inclusiv las datas persunalas spezialmain sensiblas ed ils profils da la persunalitad, a ses superiurs directs, er sche quels n' èn betg emploiads da la CSPF. 
^6 La CSPF è responsabla per la protecziun da las datas e per la segirezza dal sistem d' infurmaziun. 
^7 Il Cussegl federal decretescha disposiziuns executivas davart: 
a. l' organisaziun e la gestiun dal sistem d' infurmaziun; 
b. l' elavuraziun da las datas, en spezial l' acquisiziun, la conservaziun, la communicaziun, l' archivaziun e la destrucziun; 
c. las autorisaziuns d' elavurar las datas; 
d. ils catalogs da datas. 
Lescha dals 24 da mars 2000 davart il persunal da la Confederaziun (LPers): Art. 28
Art. 28 Datas da sanadad 
^1 Il servetsch medical cumpetent elavura quellas datas persunalas spezialmain sensiblas davart la sanadad ch' èn necessarias per: 
a. giuditgar las qualificaziuns dals candidats cur ch' els vegnan engaschads; 
b. giuditgar las qualificaziuns dals emploiads durant la relaziun da lavur; 
c. giuditgar las ristgas d' invaliditad e da morbiditad dals candidats cur ch' els vegnan engaschads per funcziuns relevantas per la segirezza. 
1^bis El po elavurar questas datas en in sistem d' infurmaziun. 
1^ter Ils emploiads dal servetsch medical ed ils uffizis responsabels per il support tecnic survegnan access al sistem d' infurmaziun, uschenavant che quai è necessari per ademplir lur incumbensas. 
1^quater Il Cussegl federal decretescha disposiziuns executivas davart: 
a. l' organisaziun e la gestiun dal sistem d' infurmaziun; 
b. l' elavuraziun da las datas, en spezial l' acquisiziun, la conservaziun, la communicaziun, l' archivaziun e la destrucziun; 
c. ils catalogs da datas; 
d. las mesiras tecnicas ed organisatoricas per impedir che terzas persunas betg autorisadas possian elavurar datas persunalas. 
^2 El dastga infurmar ils posts interessads davart las conclusiuns finalas da constataziuns medicalas mo per quant che quai è necessari per giuditgar l' abilitad da vegnir engaschà ed assicurà e l' abilitad da lavurar da candidats u per prender posiziun en cas da pretaisas or da la relaziun da lavur. 
^3 Dal rest dastga el dar vinavant datas da sanadad ed actas medicinalas mo cun l' approvaziun en scrit da la persuna pertutgada; sche l' approvaziun vegn refusada, po ins mo dar vinavant datas u actas cun l' autorisaziun dal post inditgà en las disposiziuns executivas. 
^4 L' autorisaziun tenor l' alinea 3 vegn refusada, sche: 
a. la persuna, davart la quala i vegn pretendì infurmaziuns, ha in interess dominant da discreziun; 
b. questa pregiuditgass essenzialmain il patrun en la realisaziun da sias incumbensas; 
c. interess publics pretendan quai. 
Lescha dals 24 da mars 2000 davart il persunal da la Confederaziun (LPers): Art. 29
Art. 29 Impediment da lavur e mort 
^1 Las disposiziuns executivas reglan las prestaziuns dals patruns als emploiads en cas che quels èn impedids da lavurar pervia da malsogna, accident, invaliditad, servetsch militar, servetsch da protecziun civila e servetsch civil sco er en cas da maternitad. 
^2 Ellas reglan las prestaziuns als survivents en cas da mort d' in emploià. 
^3 Ellas reglan ultra da quai l' imputaziun da las prestaziuns d' assicuranzas socialas obligatoricas en Svizra ed a l' exteriur vi da la paja sco er ulteriuras prestaziuns. 
Lescha dals 24 da mars 2000 davart il persunal da la Confederaziun (LPers): Art. 30
Art. 30 Responsabladad per ils dretgs dal persunal 
^1 Visavi terzas persunas ch' èn responsablas per la malsogna, l' accident, l' invaliditad u la mort surpiglia il patrun la responsabladad per ils dretgs da l' emploià e da ses survivents al mument da l' eveniment fin a l' autezza da sias prestaziuns. 
^2 Il patrun ha in dretg da regress sin il consort da l' emploià, sin il partenari registrà, sin ses parents en lingia ascendenta e descendenta u sin persunas che vivan cun ella en cuminanza sulettamain, sch' els han provocà l' impediment da lavur cun intenziun u tras greva negligientscha. 
Lescha dals 24 da mars 2000 davart il persunal da la Confederaziun (LPers): Art. 31
Art. 31 Mesiras e prestaziuns socialas 
^1 Il Cussegl federal regla las prestaziuns che vegnan pajadas als emploiads per il mantegniment da lur uffants sco cumplettaziun dals supplements da famiglia tenor ils urdens da supplements da famiglia dals chantuns. 
^2 Las disposiziuns executivas pon prevair mesiras che faciliteschan la tgira dals uffants. Ellas pon prevair mesiras che faciliteschan la tgira sco er prestaziuns en favur d' emploiads che tgiran persunas dependentas impedidas d' acquistar in gudogn u che pajan per talas persunas. 
^3 Las disposiziuns executivas pon prevair mesiras e prestaziuns per mitigiar las consequenzas da direzzas socialas. 
^4 Sch' ins sto visar la plazza a pli gronds effectivs da persunal per motivs economics u da manaschi, decretescha il patrun in plan social. Là nua che la relaziun da lavur è reglada tras in contract da lavur collectiv ( art. 38), fixeschan las parts contractantas il plan social tenor il contract da lavur collectiv. Sch' ellas na van betg d' accord, fixescha la dretgira da cumpromiss ( art. 38 al. 3) il plan social. 
^5 Las disposiziuns executivas pon prevair ulteriuras mesiras e prestaziuns per la segirezza sociala dal persunal, surtut il sustegn en cas da reorientaziun professiunala u prestaziuns en cas da pensiunament anticipà. 
Lescha dals 24 da mars 2000 davart il persunal da la Confederaziun (LPers): Art. 32
Art. 32 Ulteriuras mesiras e prestaziuns 
Las disposiziuns executivas pon prevair ultra da quai: 
a. mesiras e prestaziuns per gudagnar, mantegnair e distinguer persunal; 
b. premias da fidaivladad; 
c. mesiras e prestaziuns per promover invenziuns e per distinguer propostas da meglieraziun; 
d. mesiras e prestaziuns en favur d' in cumportament ecologic, conscient da la sanadad e che promova la segirezza durant la lavur; 
e. il manaschi u il sustegn d' indrizs en favur dal persunal; 
f. la procuraziun d' alloschis als lieus da lavur nua che la purschida d' abitaziuns è insuffizienta u là nua che circumstanzas da lavur particularas pretendan quai sco er il sustegn tar la cumpra u la locaziun da spazi d' abitar; 
g. reducziuns sin prestaziuns e products da la Confederaziun. 
Lescha dals 24 da mars 2000 davart il persunal da la Confederaziun (LPers): Art. 32a
Art. 32a Persunal assicurà 
^1 Ils emploiads dals patruns tenor l' artitgel 2 alinea 1 literas a, b ed e-i èn assicurads tar PUBLICA cunter las consequenzas economicas da la vegliadetgna, da l' invaliditad e da la mort. 
^2 Las unitads administrativas da l' administraziun federala decentrala cun atgna persunalitad giuridica e cun atgna contabilitad, che han in statut da persunal che divergescha da questa lescha sin fundament d' ina lescha speziala u che han atgnas cumpetenzas da patrun tenor ils artitgels 3 alinea 2 e 37 alinea 3 areguard il dretg da persunal, assicureschan lur emploiads medemamain tar PUBLICA. 
Lescha dals 24 da mars 2000 davart il persunal da la Confederaziun (LPers): Art. 32b
Art. 32b Patruns 
^1 Il Cussegl federal vala sco patrun en il senn da la Lescha dals 20 da december 2006 davart PUBLICA per ils emploiads tenor l' artitgel 32a; l' alinea 2 resta resalvà. 
^2 Las unitads administrativas da l' administraziun federala decentrala cun atgna persunalitad giuridica e cun atgna contabilitad vegnan consideradas sco patrunas da lur persunal. 
^3 Il Cussegl federal designescha ils represchentants da las lavurantas e dals lavurants en la cumissiun da la cassa da prevenziun da la Confederaziun ( art. 32d al. 2). 
Lescha dals 24 da mars 2000 davart il persunal da la Confederaziun (LPers): Art. 32c
Art. 32c Affiliaziun a PUBLICA 
^1 L' affiliaziun dals patruns a PUBLICA tenor l' artitgel 4 alinea 1 da la Lescha federala dals 20 da december 2006 davart PUBLICA vegn realisada tras in contract d' affiliaziun da dretg public. Il DFF suttascriva il contract per il Cussegl federal. 
^2 Ils reglaments da prevenziun èn ina part dal contract d' affiliaziun. 
^3 La conclusiun e la midada d' in contract d' affiliaziun basegnan la cooperaziun ed il consentiment da l' organ paritetic. Contracts d' affiliaziun d' auters patruns ch' il Cussegl federal basegnan - per esser giuridicamain liants - ultra da quai l' approvaziun da quest ultim. 
^4 Midadas da contracts d' affiliaziun ston vegnir approvadas dal Cussegl federal, sche quellas han consequenzas finanzialas per il patrun, per ils emploiads, per las persunas che retiran rentas u per la cassa da prevenziun. 
Lescha dals 24 da mars 2000 davart il persunal da la Confederaziun (LPers): Art. 32d
Art. 32d Cassas da prevenziun 
^1 Ils patruns constitueschan ensemen cun lur persunal e cun las persunas che retiran rentas mintgamai in' atgna cassa da prevenziun. Cun il consentiment dal Cussegl federal pon plirs patruns constituir ina cassa da prevenziun communabla. 
^2 Las unitads administrativas da l' administraziun federala decentrala cun atgna persunalitad giuridica e cun atgna contabilitad ch' èn suttamessas a questa lescha senza las divergenzas pervia d' ina lescha speziala e senza las cumpetenzas dal dretg da persunal d' in patrun tenor ils artitgels 3 alinea 2 e 37 alinea 3, constitueschan - cun il Cussegl federal sco patrun - ina cassa da prevenziun communabla ( cassa da prevenziun da la Confederaziun), sche las prescripziuns da la lescha speziala na prevesan betg insatge auter. Mintga patrun che fa part da la cassa da prevenziun da la Confederaziun è ina part dal contract communabel d' affiliaziun. 
^3 Las cassas da prevenziun surpiglian lur agens custs. En cas da cassas da prevenziun communablas maina PUBLICA ina contabilitad separada per patrun. 
Lescha dals 24 da mars 2000 davart il persunal da la Confederaziun (LPers): Art. 32e
Art. 32e Organ paritetic 
^1 Mintga cassa da prevenziun cumpiglia in organ paritetic che sa cumpona da represchentants dal patrun e dals emploiads. 
^2 Sche plirs patruns constitueschan ina cassa da prevenziun communabla, sa drizza la represchentanza en l' organ paritetic dals patruns e dals emploiads tenor la part da mintga singul patrun vi da l' entir chapital da garanzia da la cassa da prevenziun. 
^3 Il Cussegl federal regla en in' ordinaziun l' elecziun dals organs paritetics da las singulas cassas da prevenziun. El po delegar questa cumpetenza als patruns che na fan betg part da la cassa da prevenziun da la Confederaziun. 
Lescha dals 24 da mars 2000 davart il persunal da la Confederaziun (LPers): Art. 32f
Art. 32f Annullaziun da contracts d' affiliaziun, sortida d' unitads administrativas e midada da status 
^1 Sch' in patrun ubain ina unitad administrativa sorta da PUBLICA u d' ina cassa da prevenziun ubain mida il status giuridic, vegnan transferidas las persunas assicuradas activas e las persunas pensiunadas ch' èn suttamessas a quest patrun ubain a questa unitad administrativa en il nov institut da prevenziun respectivamain en la nova cassa da prevenziun. 
^2 Sche l' interess da la Confederaziun per l' extrada u per ina midada dal status pretenda quai, pon las persunas pensiunadas restar tar PUBLICA respectivamain tar la cassa da prevenziun precedenta. 
^3 Il patrun ch' è cumpetent - suenter l' extrada u suenter la midada dal status - per las persunas assicuradas activas sto er surpigliar la finanziaziun da las obligaziuns dal patrun per las persunas pensiunadas ch' èn restadas tar PUBLICA respectivamain tar la cassa da prevenziun precedenta. El gulivescha l' eventuala perdita che na vegn betg garantida tras la facultad avant maun e che resulta cun laschar restar las persunas pensiunadas tar PUBLICA. 
^4 La Confederaziun po surpigliar la finanziaziun da questas obligaziuns, sch' il Cussegl federal è stà il patrun precedent e sch' ina lescha na prevesa betg insatge auter. 
Lescha dals 24 da mars 2000 davart il persunal da la Confederaziun (LPers): Art. 32g
Art. 32g Finanziaziun da la prevenziun 
^1 Las contribuziuns dals patruns per la prevenziun per la vegliadetgna, per l' assicuranza da ristga e per la renta transitorica importan en tut almain 11 e maximalmain 13, 5 pertschient da la summa dal salari assicurabla. Lur import sa drizza tenor la structura da ristga e da vegliadetgna da las persunas assicuradas tar la cassa da prevenziun, tenor ils retgavs ch' èn da spetgar a lunga vista, tenor la midada dal tschains tecnic e tenor la situaziun economica dal patrun. 
^2 Ils patruns fixeschan lur contribuziuns suenter avair tadlà l' organ paritetic da las cassas da prevenziun. 
^3 Las contribuziuns da las lavurantas e dals lavurants vegnan graduadas tenor la vegliadetgna da las persunas assicuradas. 
^4 En il rom da l' artitgel 66 alinea 1 da la Lescha federala dals 25 da zercladur 1982 davart la prevenziun professiunala per vegls, survivents ed invaliditad ( LPP) e da l' artitgel 331 alinea 3 DO pon ils reglaments da prevenziun prevair divergenzas da la finanziaziun paritetica da las prestaziuns da ristga e da las prestaziuns da vegliadetgna. 
^5 Sco salari assicurabel valan il salari suttamess a la AVS ed ils supplements tenor l' artitgel 15. Dal salari assicurabel na fan betg part l' indemnisaziun d' expensas e da remuneraziuns per prestaziuns sco lavur supplementara e sururas, il servetsch da pichet, la lavur da notg u la lavur da squadra. 
^6 La determinaziun dal salari coordinà vegn fatga resguardond il grad d' occupaziun da l' emploià. L' import da coordinaziun po vegnir fixà sco procentuala dal salari suttamess a la AVS. 
^7 Il gudogn assicurà correspunda al salari annual assicurabel, main l' import da coordinaziun. 
Lescha dals 24 da mars 2000 davart il persunal da la Confederaziun (LPers): Art. 32h
Art. 32h Incassament da las contribuziuns dals patruns 
Ils patruns incassan las contribuziuns dals patruns debitadas a PUBLICA tar lur unitads administrativas, e quai sin la summa dals gudogns assicurads, en la furma d' ina contribuziun independenta da la vegliadetgna da l' emploià. Quai na vala betg per patruns tenor l' artitgel 32a alinea 2. 
Lescha dals 24 da mars 2000 davart il persunal da la Confederaziun (LPers): Art. 32i
Art. 32i Prevenziun per la vegliadetgna 
^1 L' obligaziun da pajar contribuziuns a la prevenziun per la vegliadetgna en la prioritad da contribuziuns cumenza il 1. da schaner da l' onn che suonda il 21. onn da vegliadetgna cumplenì e dura fin cur che l' obligaziun da pajar contribuziuns tenor la LAVS chala. 
^2 Ils reglaments da prevenziun pon fixar che las contribuziuns a la prevenziun per la vegliadetgna èn constitutivas per la renta fin al 70. onn da vegliadetgna cumplenì. 
^3 Sche la persuna assicurada finescha la relaziun da lavur tranter il 60. ed il 70. onn da vegliadetgna u sch' ella reducescha il grad d' occupaziun, po ella pretender ch' i vegnia pajada la renta da vegliadetgna correspundenta u in renta da vegliadetgna parziala. 
^4 La prestaziun da vegliadetgna tenor reglament dependa da las contribuziuns pajadas e dals retgavs da facultad. Las tariffas da conversiun vegnan fixadas tenor la matematica d' assicuranza. Il reglament da prevenziun regla la retratga da la prestaziun da vegliadetgna, e quai ubain en la furma d' ina cumpensaziun en chapital, ubain en la furma d' ina renta che cumenza suenter la fin da l' obligaziun da pajar contribuziuns tenor la LAVS. 
Lescha dals 24 da mars 2000 davart il persunal da la Confederaziun (LPers): Art. 32j
Art. 32j Prevenziun per invaliditad e mort 
^1 L' obligaziun da pajar contribuziuns per las ristgas da mort e d' invaliditad cumenza il 1. da schaner da l' onn che suonda il 17. onn da vegliadetgna cumplenì. 
^2 Las prestaziuns d' invaliditad vegnan pajadas, cur che la persuna assicurada survegn il dretg da talas tenor l' artitgel 23 LPP e cur ch' ella na survegn betg pli in salari da ses patrun, perquai che la relaziun da lavur finescha, respectivamain cur ch' ella na survegn betg pli las prestaziuns d' assicuranza che remplazzan il salari. 
2^bis Sch' i n' è betg avant maun ina invaliditad tenor l' alinea 2 e sch' ina controlla medicala tras il servetsch medical cumpetent mussa ch' igl è mo avant maun ina invaliditad professiunala, po PUBLICA pajar prestaziuns d' invaliditad sin dumonda dal patrun, sche las mesiras d' integraziun n' han gì nagin success. Il patrun paja a PUBLICA il chapital da garanzia necessari. 
^3 Las prestaziuns en cas d' invaliditad e da mort sa basan sin il dabun da vegliadetgna che po vegnir acquirì fin a la fin da l' obligaziun da pajar contribuziuns tenor la LAVS. Ils reglaments da prevenziun pon prevair in tschains da projecziun per eruir quest dabun. 
Lescha dals 24 da mars 2000 davart il persunal da la Confederaziun (LPers): Art. 32k
Art. 32k Renta transitorica e prestaziuns supplementaras dal patrun 
^1 Ils reglaments da prevenziun prevesan ina renta transitorica a la renta da vegliadetgna tenor la LAVS per las persunas che van en pensiun avant che l' obligaziun da pajar contribuziuns chala. 
^2 La renta transitorica vegn finanziada dal patrun e da la persuna assicurada tenor la procedura da chapitalisaziun. Il patrun sa participescha cun ina contribuziun da maximalmain 50 pertschient a la finanziaziun. En cas da categorias da persunal spezialas u per motivs socials po la part dal patrun vegnir augmentada a favur da la persuna assicurada. 
^3 Per tschertas categorias da persunal che na pon betg restar en servetsch fin a la vegliadetgna da pensiun ordinaria po il Cussegl federal prevair ina prestaziun supplementara a las prestaziuns da PUBLICA, ch' è limitada e che vegn finanziada e pajada dal patrun. 
Lescha dals 24 da mars 2000 davart il persunal da la Confederaziun (LPers): Art. 32l
Art. 32l Adattaziun da las rentas a la chareschia pervia dals retgavs da facultad da PUBLICA 
^1 L' organ paritetic da la cassa da prevenziun fixescha l' adattaziun da las rentas a la chareschia tenor il retgav da la facultad che stat a disposiziun per quest intent. In' adattaziun da las rentas a la chareschia po avair lieu pir suenter ch' igl è vegnì constituì ina reserva da fluctuaziun d' almain 15 pertschient. 
^2 En la cassa da prevenziun da la Confederaziun vala la decisiun da l' organ paritetic per tut ils patruns. Ella n' ha naginas consequenzas per ils anteriurs emploiads da la Confederaziun che retiran - il mument da l' adattaziun - lur renta d' ina autra instituziun da prevenziun che PUBLICA u d' ina autra cassa da prevenziun che tutga tar PUBLICA. La decisiun n' ha medemamain naginas consequenzas per las persunas pensiunadas, las qualas fan part d' in effectiv serrà ( art. 23 al. 2 segunda frasa da la Lescha dals 20 da december 2006 davart PUBLICA), uschè ditg che questas persunas n' èn betg vegnidas transferidas - tenor l' artitgel 24 alinea 4 da la Lescha dals 20 da december 2006 davart PUBLICA - en la cassa da prevenziun da la Confederaziun. 
Lescha dals 24 da mars 2000 davart il persunal da la Confederaziun (LPers): Art. 32m
Art. 32m Adattaziun extraordinaria da las rentas a la chareschia e supplements unics tras ils patruns 
^1 Sch' ils retgavs da facultad da la cassa da prevenziun na permettan betg in' adattaziun da las rentas a la chareschia u permettan mo in' adattaziun insuffizienta, pon ils patruns concluder in' adattaziun extraordinaria adequata da las rentas da lur anteriurs emploiads a la chareschia u il pajament d' in supplement unic. Per ils patruns che fan part da la cassa da prevenziun da la Confederaziun decida il Cussegl federal. 
^2 Il conclus dals patruns tenor l' alinea 1 n' ha naginas consequenzas per: 
a. ils anteriurs emploiads che retiran - il mument ch' ina mesira tenor l' alinea 1 entra en vigur - lur renta d' ina autra instituziun da prevenziun che PUBLICA u d' ina autra cassa da prevenziun che tutga tar PUBLICA ubain ch' èn assegnads - entaifer ina cassa da prevenziun cuminaivla tenor l' artitgel 32d alineas 1 e 2 - ad in auter patrun affilià a PUBLICA; e 
b. las persunas che retiran ina renta e che fan part d' in effectiv serrà ( art. 23 al. 2 segunda frasa da la Lescha federala dals 20 da december 2006 davart PUBLICA). 
^3 Ils patruns indemniseschan a PUBLICA il chapital da garanzia ch' è necessari per finanziar las mesiras tenor l' alinea 1. 
Lescha dals 24 da mars 2000 davart il persunal da la Confederaziun (LPers): Art. 33
Art. 33 
^1 Ils patruns infurmeschan il persunal e sias organisaziuns a temp e cumplainamain davart tut las fatschentas da persunal impurtantas. 
^2 Els consulteschan il persunal e sias organisaziuns surtut: 
a. avant midadas intenziunadas da questa lescha; 
b. avant la decretaziun da disposiziuns executivas tar questa lescha; 
c. avant la creaziun u la midada da sistems per elavurar datas che pertutgan il persunal; 
d. avant il transferiment da parts da l' administraziun u d' in manaschi u d' ina part d' in tal sin ina terza persuna; 
e. en connex cun dumondas da la segirezza da lavur e da la prevenziun da sanadad tenor l' artitgel 6 alinea 3 da la Lescha da lavur dals 13 da mars 1964. 
^3 Els tractan cun las organisaziuns dal persunal. 
^4 Las disposiziuns executivas reglan la cooperaziun dal persunal e da sias organisaziuns. Ellas pon prevair organs da consultaziun, da mediaziun e da decisiun che pon sa cumponer en moda paritetica. 
Lescha dals 24 da mars 2000 davart il persunal da la Confederaziun (LPers): Art. 34
Art. 34 Dispitas or da la relaziun da lavur 
^1 Sch' i na dat nagin accord en cas da dispitas or da la relaziun da lavur, decretescha il patrun ina disposiziun. 
Decisiuns da transferiment u autras ordinaziuns da servetsch al persunal ch' è suttamess ad in' obligaziun da transferiment tenor l' artitgel 21 alinea 1 literas a e c n' èn betg contestablas. 
^2 La procedura d' emprima instanza sco er la procedura da recurs tenor l' artitgel 36 èn gratuitas, cun excepziun da cas da levsenn. 
^3 Persunas che han candidà per in post e ch' èn vegnidas refusadas n' han betg il dretg ch' i vegnia decretada ina disposiziun contestabla. 
Lescha dals 24 da mars 2000 davart il persunal da la Confederaziun (LPers): Art. 34a
Art. 34a Effect suspensiv 
Ils recurs han mo in effect suspensiv, sche l' instanza da recurs ordinescha in tal d' uffizi u sin dumonda d' ina partida. 
Lescha dals 24 da mars 2000 davart il persunal da la Confederaziun (LPers): Art. 34b
Art. 34b Decisiun da recurs en cas da desditgas 
^1 Sche l' instanza da recurs approvescha il recurs cunter ina disposiziun davart la desditga da la relaziun da lavur tras il patrun e sch' ella na returna excepziunalmain betg il cas a l' instanza precedenta, sto ella: 
a. conceder ina indemnisaziun al recurrent, sch' i mancan motivs objectivs suffizients per la desditga ordinaria u motivs relevants per la desditga immediata u sche prescripziuns da procedura èn vegnidas violadas; 
b. ordinar ch' il salari vegnia pajà vinavant fin a la scadenza dal termin da desditga ordinari u dal contract da lavur da durada limitada, sch' i mancan motivs relevants per ina desditga immediata; 
c. prolungar la relaziun da lavur fin a la scadenza dal termin da desditga ordinari, sche prescripziuns davart ils termins da desditga èn vegnids violadas. 
^2 L' indemnisaziun tenor l' alinea 1 litera a vegn fixada da l' instanza da recurs considerond tut las circumstanzas. Ella importa per regla almain sis pajas mensilas e maximalmain ina paja annuala. 
Lescha dals 24 da mars 2000 davart il persunal da la Confederaziun (LPers): Art. 34c
Art 34c Occupar vinavant l' emploià 
^1 Il patrun porscha a l' emploià la lavur ch' el aveva u - sche quai n' è betg pussaivel - in' autra lavur pretendibla, sche l' instanza da recurs ha approvà il recurs cunter ina disposiziun davart la desditga da la relaziun da lavur per in dals suandants motivs: 
a. la desditga era vegnida pronunziada, perquai che l' emploià aveva fatg en buna fai ina denunzia tenor l' artitgel 22a alinea 1 u ina annunzia tenor l' artitgel 22a alinea 4 u perquai ch' el aveva dà perditga; 
b. la desditga è abusiva tenor l' artitgel 336 DO; 
c. la desditga era vegnida pronunziada durant ina perioda numnada en l' artitgel 336c alinea 1 DO; 
d. la desditga è discriminanta tenor l' artitgel 3 u 4 da la Lescha d' egualitad dals 24 da mars 1995. 
^2 Sch' il recurs vegn approvà e sche l' emploià dumonda quai, al conceda l' instanza da recurs ina indemnisaziun che importa per regla almain sis pajas mensilas e maximalmain ina paja annuala, empè d' ordinar la cuntinuaziun da l' engaschament tenor l' alinea 1. 
Lescha dals 24 da mars 2000 davart il persunal da la Confederaziun (LPers): Art. 35
Art. 35 
Lescha dals 24 da mars 2000 davart il persunal da la Confederaziun (LPers): Art. 36
Art. 36 Instanzas da recurs giudizialas 
^1 Cunter las disposiziuns dal patrun poi vegnir fatg recurs tar il Tribunal administrativ federal. 
Lescha dals 24 da mars 2000 davart il persunal da la Confederaziun (LPers): Art. 36a
Art. 36a Dispitas davart las parts dal salari che dependan da la prestaziun 
En dispitas davart las parts dal salari che dependan da la prestaziun vegn admess in recurs tar ina instanza giudiziala ( art. 36) mo, sch' el pertutga l' egualitad da las schlattainas. 
Lescha dals 24 da mars 2000 davart il persunal da la Confederaziun (LPers): Art. 37
Art. 37 Disposiziuns executivas 
^1 Il Cussegl federal decretescha las disposiziuns executivas. El prenda resguard che quellas na restrenschan betg ils patruns en lur autonomia necessaria per ademplir lur pensums. 
^2 Las disposiziuns executivas tenor l' alinea 1 valan er per il persunal dals Servetschs dal parlament e dal Tribunal federal, per quant che l' Assamblea federala u il Tribunal federal na decreteschan betg disposiziuns cumplettantas u divergentas per lur persunal. 
^3 Ils auters patruns decreteschan las disposiziuns executivas, nun che questa lescha attribueschia questa cumpetenza unicamain al Cussegl federal. 
3^bis Las unitads administrativas, a las qualas il Cussegl federal ha concedì cumpetenzas da patrun tenor l' artitgel 3 alinea 2, relaschan las disposiziuns executivas cun resalva da l' approvaziun tras il Cussegl federal. 
^4 Uschenavant ch' il DO vala confurm al senn tenor l' artitgel 6 alinea 2, pon ils patruns divergiar en lur disposiziuns executivas: 
a. da las disposiziuns betg obligatoricas dal DO; 
b. da las disposiziuns obligatoricas dal DO mo a favur dal persunal. 
Lescha dals 24 da mars 2000 davart il persunal da la Confederaziun (LPers): Art. 38
Art. 38 Contract da lavur collectiv 
^1 Las Viafiers federalas svizras sco er ils ulteriurs patruns autorisads dal Cussegl federal concludan per lur sectur contracts da lavur collectivs ( CLC) cun lur federaziuns da persunal. 
^2 Il CLC vala da princip per tut il persunal dal patrun respectiv. 
^3 Il CLC prevesa ina dretgira da cumpromiss. Questa decida en cas che las parts contractantas na van betg d' accord davart la dimensiun d' ina cumpensaziun da chareschia e davart la reglamentaziun tenor il contract da lavur collectiv dal plan social. Las parts contractantas pon transferir a la dretgira da cumpromiss las cumpetenzas da decider en ulteriurs cas da discordia. 
^4 Las parts contractantas pon prevair tranter auter en il CLC: 
a organs che decidan en il lieu dals organs ordinaris dal stadi davart dispitas tranter las parts dal CLC; sch' il CLC na prevesa betg da surdar ad in organ contractual da reglar las dispitas, decida il Tribunal administrativ federal definitivamain davart dispitas tranter las partidas dal CLC; 
b. l' incassament da contribuziuns per l' execuziun dal CLC. 
^5 Sch' i na dat nagin CLC tranter ils partenaris socials, convocheschan els ina cumissiun da mediaziun concernent las dumondas dispitaivlas. Questa suttametta propostas da soluziuns. 
Lescha dals 24 da mars 2000 davart il persunal da la Confederaziun (LPers): Art. 41
Art. 41 Disposiziuns transitoricas 
^1 Fin a l' entrada en vigur da las disposiziuns executivas necessarias per l' execuziun da questa Lescha tenor l' artitgel 37 u dal CLC tenor l' artitgel 38 sa drizza la relaziun da lavur: 
a. tar ils departaments, tar la Chanzlia federala, tar las cumissiuns federalas da cumpromiss e da recurs, tar il Tribunal federal sco er tar ils Servetschs dal parlament tenor l' Ordinaziun dals 10 da november 1959 davart ils emploiads; 
b. tar las Viafiers federalas svizras tenor l' Urden d' emploiads da las VFF dals 2 da fanadur 1993; 
c. tar la Posta svizra tenor l' Urden dals emploiads da la Posta. 
^2 Il Cussegl federal po declerar per applitgabels per in temp limità ulteriurs decrets executivs che sa basan sin la Lescha dals 30 da zercladur 1927 davart ils funcziunaris. 
^3 Sch' ins ha decretà ina disposiziun en connex cun ina dispita davart pretensiuns or da la relaziun da lavur avant l' entrada en vigur da questa lescha, sa drizza la procedura da recurs tenor il dretg vegl. 
Art. 41 Disposiziuns transitoricas 
Lescha dals 24 da mars 2000 davart il persunal da la Confederaziun (LPers): Art. 42
Art. 42 Vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur; el po metter en vigur la lescha en moda graduada temporalmain e tenor categorias da persunal. 
Cudesch civil svizzer dals 10 da december 1907: Titel
210 
Cudesch civil svizzer 
dals 10 da december 1907 ( versiun dal 1. da fanadur 2013) 
L' Assamblea federala da la Confederaziun svizra, sa basond sin l' art. 64 da la Constituziun federala, suenter avair gì invista d' ina missiva dal Cussegl federal dals 28 da matg 1904, concluda: 
Cudesch civil svizzer dals 10 da december 1907: Art. 1
Art. 1 
A. Applicaziun dal dretg 
^1 La lescha vegn applitgada per tut las dumondas giuridicas, a las qualas il text u l' interpretaziun d' ina da sias disposiziuns po sa referir. 
^2 Sche la lescha na cuntegna betg ina disposiziun legala, duai il derschader decider tenor il dretg da disa e - nua che er in tal manca - tenor la regla ch' el fixass sco legislatur. 
^3 El suonda en quest connex la scienza giuridica e la giurisprudenza approvada. 
Cudesch civil svizzer dals 10 da december 1907: Art. 2
Art. 2 
B. Cuntegn dal dretg civil 
I. Agir en buna fai 
^1 Mintgin sto agir en buna fai faschond valair ses dretgs ed ademplind sias obligaziuns. 
^2 L' abus evident d' in dretg na vegn betg protegì da la lescha. 
Cudesch civil svizzer dals 10 da december 1907: Art. 3
Art. 3 
II. Buna fai 
^1 Sche la lescha fa dependent l' effect giuridic da la buna fai d' ina persuna, vegn quella presumada. 
^2 Tgi che n' avess betg pudì agir en buna fai, sch' el fiss stà attent en la dimensiun che las circumstanzas permettevan, n' ha betg il dretg da sa referir a la buna fai. 
Cudesch civil svizzer dals 10 da december 1907: Art. 4
Art. 4 
III. Appreziar dal derschader 
Il derschader sto decider tenor dretg e giustia, sche la lescha al permetta da giuditgar tenor ses appreziar u al prescriva da tegnair quint da las circumstanzas u da motivs relevants. 
Cudesch civil svizzer dals 10 da december 1907: Art. 5
Art. 5 
C. Dretg federal e dretg chantunal 
I. Dretg civil chantunal ed isanza locala 
^1 Ils chantuns èn autorisads da decretar u d' abolir disposiziuns dal dretg civil, uschenavant ch' il dretg federal resalva quai al dretg chantunal. 
^2 Nua che la lescha renviescha a la pratica u a l' isanza locala, vala il dretg chantunal vertent sco expressiun da quellas, uschè ditg ch' ina pratica divergenta n' è betg cumprovada. 
Cudesch civil svizzer dals 10 da december 1907: Art. 6
Art. 6 
II. Dretg public dals chantuns 
^1 Il dretg civil federal na limitescha betg las cumpetenzas dals chantuns concernent lur dretg public. 
^2 Entaifer ils limits da lur suveranitad pon ils chantuns restrenscher u scumandar il traffic cun tschertas spezias da chaussas u declerar nunvalaivels ils acts giuridics che sa refereschan a talas chaussas. 
Cudesch civil svizzer dals 10 da december 1907: Art. 7
Art. 7 
D. Disposiziuns generalas dal Dretg d' obligaziuns 
Las disposiziuns generalas dal Dretg d' obligaziuns davart la conclusiun, davart l' adempliment e davart l' aboliziun da contracts vegnan er applitgadas per autras relaziuns da dretg civil. 
Cudesch civil svizzer dals 10 da december 1907: Art. 8
Art. 8 
E. Cumprova 
I. Chargia da cumprova 
Nua che la lescha na dispona betg autramain, sto mintgin che vul deducir ses dretgs d' in fatg pretendì, cumprovar l' existenza da quel. 
Cudesch civil svizzer dals 10 da december 1907: Art. 9
Art. 9 
II. Cumprova cun documents publics 
^1 Registers e documents publics cumprovan cumplainamain ils fatgs ch' els attestan, uschè ditg che l' incorrectadad da lur cuntegn n' è betg cumprovada. 
^2 Questa cumprova n' è betg liada vi d' ina furma speziala. 
Cudesch civil svizzer dals 10 da december 1907: Art. 10
Art. 10 
Cudesch civil svizzer dals 10 da december 1907: Art. 11
Art. 11 
A. Persunalitad en general 
I. Giudiment dals dretgs civils 
^1 Mintgin è capabel da giudair dretgs. 
^2 Per consequenza han tut ils umans - entaifer ils limits fixads da la lescha - la medema abilitad d' avair dretgs ed obligaziuns. 
Cudesch civil svizzer dals 10 da december 1907: Art. 12
Art. 12 
II. Abilitad d' agir 
1. Cuntegn 
Tgi ch' è abel d' agir, po acquistar dretgs ed obligaziuns tras l' agen agir. 
Cudesch civil svizzer dals 10 da december 1907: Art. 13
Art. 13 
2. Premissas 
a. En general 
Tut las persunas maiorennas ch' èn ablas da giuditgar han l' abilitad d' agir. 
Cudesch civil svizzer dals 10 da december 1907: Art. 14
Art. 14 
b. Maiorennitad 
Tgi che ha cumplenì 18 onns è maioren. 
Cudesch civil svizzer dals 10 da december 1907: Art. 15
Art. 15 
c. … 
Cudesch civil svizzer dals 10 da december 1907: Art. 16
Art. 16 
d. Abilitad da giuditgar 
Abel da giuditgar en il senn da questa lescha è mintga persuna che n' è betg privada da l' abilitad d' agir raschunaivlamain, perquai ch' ella è anc fitg giuvna u perquai ch' ella ha in impediment spiertal, in disturbi psichic u sa chatta en in stadi d' aivradad u en stadis sumegliants. 
Cudesch civil svizzer dals 10 da december 1907: Art. 17
Art. 17 
III. Inabilitad d' agir 
1. En general 
Inablas d' agir èn persunas inablas da giuditgar, persunas minorennas e persunas sut curatella cumplessiva. 
Cudesch civil svizzer dals 10 da december 1907: Art. 18
Art. 18 
2. Mancanza da l' abilitad da giuditgar 
Tgi che n' è betg abel da giuditgar na po betg - cun resalva da las excepziuns legalas - chaschunar in effect giuridic tras l' agen agir. 
Cudesch civil svizzer dals 10 da december 1907: Art. 19
Art. 19 
3. Persunas ablas da giuditgar, ma inablas d' agir 
a. Princip 
^1 Persunas ablas da giuditgar, ma inablas d' agir pon surpigliar obligaziuns u renunziar a dretgs mo cun il consentiment da lur represchentant legal. 
^2 Senza quest consentiment pon ellas cuntanscher avantatgs gratuits sco er reglar affars pitschens da la vita da mintgadi. 
^3 Ellas èn responsablas per donns che resultan tras acts illegals. 
Cudesch civil svizzer dals 10 da december 1907: Art. 19a
Art. 19a 
b. Consentiment dal represchentant legal 
^1 Sche la lescha na dispona betg autramain, po il represchentant legal dar gia ordavant ses consentiment expressiv u taciturn u approvar posteriuramain l' affar. 
^2 L' autra partida vegn deliberada da sia obligaziun, sche l' approvaziun na vegn betg fatga entaifer in termin adequat ch' ella fixescha sezza u ch' ella lascha fixar dal derschader. 
Cudesch civil svizzer dals 10 da december 1907: Art. 19b
Art. 19b 
c. Mancanza dal consentiment 
^1 Sch' il represchentant legal n' approvescha betg l' affar, po mintga partida pretender enavos las prestaziuns furnidas. La persuna inabla d' agir sto dentant star buna mo per quella part da la prestaziun, da la quala ella ha gì in profit, da la quala ella è anc enritgida cur che la restituziun vegn pretendida u da la quala ella è s' alienada cun malart. 
^2 Sche la persuna inabla d' agir ha dà da crair a l' autra partida ch' ella saja abla d' agir, è ella responsabla per il donn ch' ella ha chaschunà a la partida manada en errur. 
Cudesch civil svizzer dals 10 da december 1907: Art. 19c
Art. 19c 
4. Dretgs persunals inalienabels 
^1 Persunas ablas da giuditgar, ma inablas d' agir exerciteschan en moda autonoma lur dretgs persunals inalienabels; resalvads restan cas, nua che la lescha prevesa il consentiment dal represchentant legal. 
^2 En num da las persunas inablas da giuditgar agescha il represchentant legal, nun ch' in dretg saja collià uschè stretgamain cun la persunalitad che mintga represchentanza è exclusa. 
Cudesch civil svizzer dals 10 da december 1907: Art. 19d
Art. 19d 
III. Restricziun da l' abilitad d' agir 
L' abilitad d' agir po vegnir restrenschida tras ina mesira da la protecziun da creschids. 
Cudesch civil svizzer dals 10 da december 1907: Art. 20
Art. 20 
IV. Parentella e quinanza 
1. Parentella 
^1 Il grad da la parentella vegn fixà tenor il dumber da las generaziuns. 
^2 Duas persunas èn parentadas en lingia directa, sch' ina descenda da l' autra, ed en lingia laterala, sch' ellas descendan d' in genitur cuminaivel, dentant betg l' ina da l' autra. 
Cudesch civil svizzer dals 10 da december 1907: Art. 21
Art. 21 
2. Quinanza 
^1 Tgi ch' è parentà cun ina persuna, stat en la medema lingia ed en il medem grad da quinanza cun il consort da quella u cun il partenari registrà da quella. 
^2 La quinanza na finescha betg cun la schliaziun da la lètg u dal partenadi registrà ch' è la basa da la quinanza. 
Cudesch civil svizzer dals 10 da december 1907: Art. 22
Art. 22 
V. Lieu d' origin e domicil 
1. Lieu d' origin 
^1 Il dretg da burgais determinescha il lieu d' origin d' ina persuna. 
^2 Il dretg public determinescha il dretg da burgais. 
^3 Sch' ina persuna ha il dretg da burgais en plirs lieus, è ses lieu d' origin il lieu, nua ch' ella ha actualmain ses domicil u nua ch' ella ha gì ses ultim domicil; manca in tal domicil è quai il lieu, nua ch' ella u ses perdavants han acquistà lur ultim dretg da burgais. 
Cudesch civil svizzer dals 10 da december 1907: Art. 23
Art. 23 
2. Domicil 
a. Noziun 
^1 Il domicil d' ina persuna sa chatta là, nua ch' ella sa trategna cun l' intenziun da restar permanentamain; la dimora per intents da scolaziun u il plazzament d' ina persuna en in institut d' educaziun u da tgira, en in ospital u en ina praschun na constituescha en sasez betg in domicil. 
^2 Nagin na po avair ses domicil a medem temp a plirs lieus. 
^3 Questa disposiziun na vala betg per il domicil da fatschenta. 
Cudesch civil svizzer dals 10 da december 1907: Art. 24
Art. 24 
b. Midada da domicil u da dimora 
^1 Mintga persuna mantegna ses domicil uschè ditg ch' ella n' ha betg acquistà in auter. 
^2 Il lieu da dimora d' ina persuna vala sco ses domicil, sch' i n' è betg pussaivel da cumprovar l' existenza d' in anteriur domicil u sch' ella ha bandunà ses domicil a l' exteriur senza fundar in nov domicil en Svizra. 
Cudesch civil svizzer dals 10 da december 1907: Art. 25
Art. 25 
c. Domicil da persunas minorennas 
^1 Sco domicil da l' uffant sut tgira genituriala vala il domicil dals geniturs u, sch' ils geniturs n' han betg in domicil cuminaivel, il domicil dal genitur che ha la tgira genituriala; en ils ulteriurs cas vala il lieu da dimora da l' uffant sco ses domicil. 
^2 Uffants sut avugà han lur domicil a la sedia da l' autoritad per la protecziun d' uffants. 
Cudesch civil svizzer dals 10 da december 1907: Art. 26
Art. 26 
d. Domicil da persunas maiorennas sut curatella cumplessiva 
Persunas maiorennas sut curatella cumplessiva han lur domicil a la sedia da l' autoritad per la protecziun da creschids. 
Cudesch civil svizzer dals 10 da december 1907: Art. 27
Art. 27 
B. Protecziun da la persunalitad 
I. Cunter obligaziuns excessivas 
^1 Nagin na po renunziar ni dal tuttafatg ni parzialmain a ses dretgs civils ed a sia abilitad d' agir. 
^2 Nagin na po alienar sia libertad u sa restrenscher en il diever da quella en in grad che violescha il dretg u la morala. 
Cudesch civil svizzer dals 10 da december 1907: Art. 28
Art. 28 
II. Cunter violaziuns 
1. Princip 
^1 Tgi che vegn violà illegalmain en sia persunalitad, po - per sa proteger - appellar al derschader cunter mintgin che sa participescha a la violaziun. 
^2 Ina violaziun è illegala, sch' ella n' è betg giustifitgada tras il consentiment da la persuna violada, tras in interess privat u public predominant u tenor la lescha. 
Cudesch civil svizzer dals 10 da december 1907: Art. 28a
Art. 28a 
2. Plant 
a. En general 
^1 L' accusader po dumandar il derschader: 
1. da scumandar ina violaziun smanatschanta; 
2. d' eliminar ina violaziun existenta; 
3. da constatar ch' ina violaziun è vegnida fatga illegalmain, sche quella disturba vinavant. 
^2 En spezial po el pretender che la rectificaziun u che la sentenzia vegnian communitgadas a terzas persunas u publitgadas. 
^3 Resalvads restan ils plants per pretender ina indemnisaziun dal donn ed ina bunificaziun sco er per pajar ora in gudogn tenor las disposiziuns davart la gestiun senza mandat. 
Cudesch civil svizzer dals 10 da december 1907: Art. 28b
Art. 28b 
b. Violenza, smanatschas u persecuziuns 
^1 Per la protecziun cunter violenza, cunter smanatschas u cunter persecuziuns po la persuna che porta plant dumandar il derschader da scumandar a la persuna che violescha, en spezial: 
1. da s' approximar u da sa trategnair en in tschert conturn da sia abitaziun; 
2. da sa trategnair en tscherts lieus, en spezial en tschertas vias, sin tschertas plazzas u en tscherts quartiers; 
3. da la contactar, en spezial per telefon, en scrit u sin via electronica, ubain da la mulestar en in' autra moda e maniera. 
^2 Sche la persuna che porta plant viva en in' abitaziun ensemen cun la persuna che violescha, po ella ultra da quai dumandar il derschader da metter per in tschert temp davant porta la persuna che violescha. Per motivs relevants po quest termin vegnir prolungà ina giada. 
^3 Il derschader po, uschenavant che quai para giustifitgabel tenor las circumstanzas: 
1. adossar a la persuna che violescha ina indemnisaziun adequata a favur da la persuna che porta plant per l' utilisaziun exclusiva da l' abitaziun; u 
2. transferir ils dretgs e las obligaziuns che resultan dal contract da locaziun cun il consentiment dal locatur mo a la persuna che porta plant. 
^4 Ils chantuns determineschan - en cas da crisa - in post che po disponer immediatamain che la persuna che violescha vegnia messa davant porta da l' abitaziun cuminaivla e reglan la procedura. 
Cudesch civil svizzer dals 10 da december 1907: Art. 28f
Art. 28c-28f 
Cudesch civil svizzer dals 10 da december 1907: Art. 28g
Art. 28g 
4. Dretg da replica 
a. Princip 
^1 Tgi che vegn pertutgà directamain en sia persunalitad tras preschentaziuns dals fatgs en meds da communicaziun che cumparan periodicamain, en spezial en la pressa, al radio u en la televisiun, ha il dretg da far ina replica. 
^2 Nagin dretg da far ina replica exista, sch' igl è vegnì rapportà tenor la vardad davart tractativas publicas d' ina autoritad e sche la persuna pertutgada ha fatg part da las tractativas. 
Cudesch civil svizzer dals 10 da december 1907: Art. 28h
Art. 28h 
b. Furma e cuntegn 
^1 La replica duai esser concisa e sa restrenscher sin l' object da la preschentaziun contestada. 
^2 La replica po vegnir refusada, sch' ella è evidentamain incorrecta u sch' ella violescha il dretg u la morala. 
Cudesch civil svizzer dals 10 da december 1907: Art. 28i
Art. 28i 
c. Procedura 
^1 La persuna pertutgada sto trametter la replica a l' interpresa responsabla dal med da communicaziun entaifer 20 dis suenter avair prendì enconuschientscha da la preschentaziun dals fatgs contestada, dentant fin il pli tard 3 mais suenter la derasaziun da questa preschentaziun. 
^2 L' interpresa communitgescha immediatamain a la persuna pertutgada, cur ch' ella publitgescha la replica u per tge motivs ch' ella refusa quella. 
Cudesch civil svizzer dals 10 da december 1907: Art. 28k
Art. 28k 
d. Publicaziun 
^1 La replica sto vegnir communitgada uschè baud sco pussaivel e però uschia ch' ella cuntanscha il medem circul da persunas sco la preschentaziun dals fatgs contestada. 
^2 La replica sto vegnir segnada sco tala; l' interpresa dal med da communicaziun responsabla dastga mo agiuntar la decleraziun, nua ch' ella inditgescha ch' ella mantegnia sia versiun dals fatgs u sin tge funtaunas ch' ella sa basia. 
^3 La publicaziun da la replica vegn fatga gratuitamain. 
Cudesch civil svizzer dals 10 da december 1907: Art. 28l
Art. 28l 
e. Appellaziun al derschader 
^1 Sche l' interpresa dal med da communicaziun responsabla impedescha l' execuziun dal dretg da far ina replica, sch' ella refusa da publitgar la replica u sch' ella na publitgescha betg en moda correcta la replica, po la persuna pertutgada appellar al derschader. 
^2 … 
^3 e … 
Cudesch civil svizzer dals 10 da december 1907: Art. 29
Art. 29 
III. Dretg dal num 
1. Protecziun dal num 
^1 Sch' i vegn contestà ad ina persuna da purtar ses num, po ella purtar plant per laschar fixar ses dretg. 
^2 Sch' ina persuna vegn pregiuditgada tras quai ch' ina autra persuna usurpescha ses num, po ella purtar plant per tralaschar quai sco er - en cas da culpa - per survegnir ina indemnisaziun e - sch' il gener da la pregiudicaziun giustifitgescha quai - per survegnir ina summa da daners sco satisfacziun. 
Cudesch civil svizzer dals 10 da december 1907: Art. 30
Art. 30 
2. Midada dal num 
a. En general 
^1 La regenza dal chantun da domicil po permetter ad ina persuna da midar il num, sch' igl existan motivs respectabels. 
^2 … 
^3 Tgi che vegn violà tras ina midada dal num po - entaifer 1 onn suenter avair prendì enconuschientscha da tala - contestar quella davant il derschader. 
Cudesch civil svizzer dals 10 da december 1907: Art. 30a
Art. 30a 
b. En cas da mort d' in consort 
Sch' in consort mora, po l' auter consort, che ha midà ses num a chaschun da la maridaglia, declerar da tut temp al funcziunari da stadi civil ch' el veglia puspè purtar ses num da nubil. 
Cudesch civil svizzer dals 10 da december 1907: Art. 31
Art. 31 
C. Cumenzament e fin da la persunalitad 
I. Naschientscha e mort 
^1 La persunalitad cumenza cun la naschientscha accumplida da l' uffant vivent e finescha cun la mort. 
^2 Avant la naschientscha è l' uffant capabel da giudair dretgs cun la resalva ch' el naschia viv. 
Cudesch civil svizzer dals 10 da december 1907: Art. 32
Art. 32 
II. Cumprova 
1. Chargia da cumprova 
^1 Tgi che pretenda - per far diever d' in dretg - ch' ina persuna vivia u ch' ella saja morta ubain ch' ella era en vita in tschert mument u ch' ella haja survivì in' autra persuna, sto cumprovar quai. 
^2 Sche pliras persunas èn mortas, senza ch' ins po cumprovar ch' ina persuna haja survivì l' autra, vegni presumà ch' ellas sajan mortas il medem mument. 
Cudesch civil svizzer dals 10 da december 1907: Art. 33
Art. 33 
2. Meds da cumprova 
a. En general 
^1 La cumprova per la naschientscha u per la mort d' ina persuna vegn prestada cun ils documents dal stadi civil. 
^2 Sch' i mancan tals u sche quels ch' èn avant maun n' èn betg corrects, po la cumprova vegnir prestada en in' autra moda e maniera. 
Cudesch civil svizzer dals 10 da december 1907: Art. 34
Art. 34 
b. Indizis da mort 
La mort d' ina persuna po - er sche nagin n' ha vis la bara - vegnir resguardada sco cumprovada, sch' ina persuna è sparida sut circumstanzas che laschan parair sia mort sco segira. 
Cudesch civil svizzer dals 10 da december 1907: Art. 35
Art. 35 
III. Decleraziun da spariziun 
1. En general 
^1 Sch' ina persuna è probablamain morta, essend sparida en grond privel da mort u essend absenta daditg senza messadi, po il derschader - sin dumonda da quellas persunas che fan valair dretgs da la mort da la persuna sparida - declerar la persuna sco sparida. 
^2 … 
Cudesch civil svizzer dals 10 da december 1907: Art. 36
Art. 36 
2. Procedura 
^1 La dumonda po vegnir fatga suenter la scadenza d' almain 1 onn dapi che la persuna è sparida en privel da mort u da 5 onns suenter l' ultim messadi. 
^2 Cun in appel uffizial ed adequat envida il derschader tuts che pon far indicaziuns davart la persuna sparida u absenta da s' annunziar entaifer in tschert termin fixà. 
^3 Quest termin sto vegnir fixà ad almain 1 onn dapi l' emprima publicaziun. 
Cudesch civil svizzer dals 10 da december 1907: Art. 37
Art. 37 
3. Scadenza da la dumonda 
La dumonda scada, sche la persuna ch' era sparida u absenta s' annunzia entaifer il termin, sch' i vegnan fatgas indicaziuns davart ella ubain sch' i vegn cumprovada la data da sia mort. 
Cudesch civil svizzer dals 10 da december 1907: Art. 38
Art. 38 
4. Effect 
^1 Sch' i n' entran naginas annunzias entaifer il termin fixà, vegn la persuna ch' era sparida u absenta declerada sco sparida ed i pon vegnir fatgs valair ils dretgs che vegnan deducids da sia mort, sco sche la mort fiss cumprovada. 
^2 L' effect da la decleraziun da spariziun cumenza il mument che la persuna è sparida en privel da mort u il mument da l' ultim messadi. 
^3 Cun la decleraziun da spariziun vegn schliada la lètg. 
Cudesch civil svizzer dals 10 da december 1907: Art. 39
Art. 39 
A. Register 
I. En general 
^1 Per documentar il stadi civil d' ina persuna vegnan manads registers electronics. 
^2 Tar il stadi civil d' ina persuna tutgan oravant tut: 
1. ils fatgs da stadi civil che pertutgan directamain ina persuna, sco la naschientscha, la maridaglia, la mort; 
2. la situaziun giuridica persunala e famigliara d' ina persuna, sco la maiorennitad, la derivanza, la lètg; 
3. ils nums; 
4. ils dretgs da burgais chantunals e communals; 
5. la naziunalitad. 
Cudesch civil svizzer dals 10 da december 1907: Art. 40
Art. 40 
II. Obligaziun d' annunzia 
^1 Il Cussegl federal fixescha las persunas e las autoritads ch' èn obligadas d' annunziar las infurmaziuns necessarias per documentar il stadi civil d' ina persuna. 
^2 El po prevair che cuntravenziuns cunter l' obligaziun d' annunzia vegnan chastiads cun ina multa. 
^3 … 
Cudesch civil svizzer dals 10 da december 1907: Art. 41
Art. 41 
III. Cumprova d' indicaziuns nundispitaivlas 
^1 Sch' i ston vegnir cumprovadas indicaziuns davart il stadi civil tras documents, po l' autoritad chantunala da surveglianza autorisar la cumprova tras la consegna d' ina decleraziun dal funcziunari da stadi civil, uschenavant ch' igl è - suenter stentas suffizientas - nunpussaivel u insupportabel da procurar per ils documents ed uschenavant che las indicaziuns n' èn betg dispitaivlas. 
^2 Il funcziunari da stadi civil renda attenta la persuna che dat la decleraziun a sia obligaziun da dir la vardad ed a las consequenzas penalas d' ina decleraziun faussa. 
Cudesch civil svizzer dals 10 da december 1907: Art. 42
Art. 42 
IV. Repassada 
1. Tras il derschader 
^1 Tgi che cumprova in interess persunal ch' è degn da vegnir protegì, po dumandar il derschader da registrar indicaziuns dispitaivlas davart il stadi civil, da curreger u d' annullar ina registraziun. Il derschader taidla las autoritads chantunalas da surveglianza pertutgadas e las trametta la sentenzia. 
^2 Las autoritads chantunalas da surveglianza han er il dretg da purtar plant. 
Cudesch civil svizzer dals 10 da december 1907: Art. 43
Art. 43 
2. Tras las autoritads da stadi civil 
Las autoritads da stadi civil rectifitgeschan d' uffizi sbagls che sa basan evidentamain sin ina svista u sin in' errur. 
Cudesch civil svizzer dals 10 da december 1907: Art. 43a
Art. 43a 
V. Protecziun da datas e communicaziun da datas 
^1 En il sectur da la documentaziun publica dal stadi civil procura il Cussegl federal per la protecziun da la persunalitad e dals dretgs fundamentals da quellas persunas, da las qualas vegnan elavuradas las datas. 
^2 El regla la communicaziun da las datas a persunas privatas che pon cumprovar in interess direct ch' è degn da vegnir protegì. 
3^bis Las autoritads da stadi civil èn obligadas da denunziar a l' autoritad cumpetenta tut ils malfatgs ch' ellas constateschan tar lur activitad uffiziala. 
^4 A las datas ch' èn necessarias per controllar l' identitad d' ina persuna han - en la procedura d' invista - access: 
1. las autoritads emettentas tenor la Lescha federala dals 22 da zercladur 2001 davart ils documents d' identitad dals burgais svizzers; 
2. il post federal ch' è cumpetent per l' administraziun dal sistem informatisà da retschertga da la polizia tenor l' artitgel 15 da la Lescha federala dals 13 da zercladur 2008 davart ils sistems d' infurmaziun da polizia federala ed ils posts da filtrar dals corps chantunals e municipals da polizia ch' èn affiliads al sistem da retschertga; 
3. il post federal ch' è cumpetent per l' administraziun dal register penal informatisà tenor l' artitgel 359 dal Cudesch penal svizzer; 
4. il post federal ch' è cumpetent per far retschertgas da persunas sparidas. 
Cudesch civil svizzer dals 10 da december 1907: Art. 44
Art. 44 
B. Organisaziun 
I. Autoritads da stadi civil 
1. Funcziunaris da stadi civil 
^1 Ils funcziunaris da stadi civil adempleschan en spezial las suandantas incumbensas: 
1. manar ils registers; 
2. scriver las communicaziuns ed emetter ils extracts; 
3. realisar la procedura da preparaziun per la maridaglia e celebrar la maridaglia; 
4. retschaiver decleraziuns davart il stadi civil. 
^2 Il Cussegl federal po excepziunalmain incaricar in represchentant da la Svizra a l' exteriur cun incumbensas da stadi civil. 
Cudesch civil svizzer dals 10 da december 1907: Art. 45
Art. 45 
2. Autoritads da surveglianza 
^1 Mintga chantun nominescha l' autoritad da surveglianza. 
^2 Questa autoritad ha spezialmain las suandantas incumbensas: 
1. survegliar ils uffizis da stadi civil; 
2. sustegnair e cussegliar ils uffizis da stadi civil; 
3. collavurar tar la gestiun dals registers e tar la procedura da preparaziun per la maridaglia; 
4. decretar disposiziuns davart la renconuschientscha e davart l' inscripziun da fatgs da stadi civil che han gì lieu a l' exteriur sco er da decisiuns a l' exteriur che pertutgan il stadi civil; 
5. procurar per la scolaziun e per la furmaziun supplementara da persunas che lavuran en il sectur dal stadi civil. 
^3 La Confederaziun ha la surveglianza suprema. Ella po inoltrar meds legals chantunals cunter disposiziuns dals funcziunaris da stadi civil sco er cunter quellas da las autoritads da surveglianza. 
Cudesch civil svizzer dals 10 da december 1907: Art. 45a
Art. 45a 
Ia. Banca centrala da datas 
^1 La Confederaziun maina ina banca centrala da datas per ils chantuns. 
^2 La banca da datas vegn finanziada dals chantuns. Ils custs vegnan dividids tenor il dumber d' abitants. 
^3 Il Cussegl federal regla en il rom da la lescha ed en cooperaziun cun ils chantuns: 
1. la procedura da la collavuraziun; 
2. ils dretgs d' access da las autoritads da stadi civil; 
3. las mesiras organisatoricas e tecnicas ch' èn necessarias per garantir la protecziun da las datas e la segirezza da las datas; 
4. l' archivaziun. 
Cudesch civil svizzer dals 10 da december 1907: Art. 46
Art. 46 
II. Responsabladad 
^1 Tgi che vegn violà illegalmain tras las persunas che lavuran en il sectur dal stadi civil e che exequeschan lur activitad uffiziala, ha il dretg da survegnir ina indemnisaziun dal donn ed - en cas che la grevezza da la violaziun giustifitgescha quai - ina bunificaziun 
^2 Star bun sto il chantun; el po prender regress sin las persunas che han chaschunà la violaziun intenziunadamain u per greva negligientscha. 
^3 Per las persunas che vegnan engaschadas da la Confederaziun vegn applitgada la Lescha da responsabladad dals 14 da mars 1958. 
Cudesch civil svizzer dals 10 da december 1907: Art. 47
Art. 47 
III. Mesiras disciplinaras 
^1 Las persunas che lavuran tar ils uffizis da stadi civil e che violeschan sapientivamain u per negligientscha l' obligaziun d' uffizi, vegnan chastiadas da l' autoritad da surveglianza cun mesiras disciplinaras. 
^2 La mesira disciplinara cumpiglia ina reprimanda, ina multa fin 1 000 francs u - en cas grevs - ina destituziun da l' uffizi. 
^3 La persecuziun penala resta resalvada. 
Cudesch civil svizzer dals 10 da december 1907: Art. 48
Art. 48 
C. Disposiziuns executivas 
I. Dretg federal 
^1 Il Cussegl federal decretescha las disposiziuns executivas. 
^2 El regla cunzunt: 
1. ils registers che ston vegnir manads e las indicaziuns che ston vegnir inscrittas; 
2. il diever dal numer d' assicuranza tenor l' artitgel 50c da la Lescha federala dals 20 da december 1946 davart l' assicuranza per vegls e survivents per barattar en furma electronica las datas tranter ils registers uffizials da persunas; 
3. l' administraziun dal register; 
4. la surveglianza. 
^3 Per garantir in' execuziun fidada e professiunala po il Cussegl federal decretar pretensiuns minimalas a la scolaziun ed a la furmaziun supplementara da las persunas che lavuran en il sectur dal stadi civil sco er al grad d' occupaziun dals funcziunaris da stadi civil. 
^4 El fixescha las taxas che ston vegnir incassadas en il sectur dal stadi civil. 
^5 El determinescha las premissas, tenor las qualas igl è admess, sin via electronica, da: 
1. annunziar cas da stadi civil; 
2. far decleraziuns davart il stadi civil; 
3. trametter communicaziuns ed extracts dal register. 
Cudesch civil svizzer dals 10 da december 1907: Art. 49
Art. 49 
II. Dretg chantunal 
^1 Ils chantuns fixeschan ils circuls da stadi civil. 
^2 Els decreteschan las disposiziuns executivas necessarias en il rom dal dretg federal. 
^3 Las prescripziuns chantunalas - cun excepziun da quellas davart la salarisaziun da las persunas che lavuran en il sectur dal stadi civil - ston vegnir approvadas da la Confederaziun per esser valaivlas. 
Cudesch civil svizzer dals 10 da december 1907: Art. 50
Art. 50 e 51 
abolì 
Cudesch civil svizzer dals 10 da december 1907: Art. 52
Art. 52 
A. Persunalitad 
^1 Las cuminanzas da persunas ch' èn organisadas corporativamain sco er ils instituts che han in intent spezial ed ils instituts autonoms acquistan la persunalitad giuridica tras l' inscripziun en il register da commerzi. 
^2 Dispensads da l' inscripziun èn las corporaziuns ed ils instituts da dretg public, las uniuns che n' han betg finamiras economicas, las fundaziuns ecclesiasticas e las fundaziuns da famiglia. 
^3 Cuminanzas da persunas ed instituts cun intents immorals u illegals na pon betg acquistar la persunalitad giuridica. 
Cudesch civil svizzer dals 10 da december 1907: Art. 53
Art. 53 
B. Giudiment dals dretgs civils 
Las persunas giuridicas èn ablas da giudair tut ils dretgs e d' ademplir tut las obligaziuns che na dependan betg obligatoricamain da las qualitads natiralas da l' uman, sco la schlattaina, la vegliadetgna u la parentella. 
Cudesch civil svizzer dals 10 da december 1907: Art. 54
Art. 54 
C. Abilitad d' agir 
I. Premissa 
Las persunas giuridicas èn ablas d' agir, uschespert ch' igl èn vegnids nominads ils organs che la lescha u ch' ils statuts pretendan per quest intent. 
Cudesch civil svizzer dals 10 da december 1907: Art. 55
Art. 55 
II. Moda 
^1 Ils organs han l' incumbensa d' exprimer la voluntad da la persuna giuridica. 
^2 Els obligheschan la persuna giuridica tant tras la conclusiun d' acts giuridics sco er tras lur ulteriur cumportament. 
^3 Las persunas che ageschan èn ultra da quai responsablas persunalmain per lur falliments. 
Cudesch civil svizzer dals 10 da december 1907: Art. 56
Art. 56 
D. Sedia 
La sedia da la persuna giuridica sa chatta al lieu da sia administraziun, nun ch' ils statuts fixeschian insatge auter. 
Cudesch civil svizzer dals 10 da december 1907: Art. 57
Art. 57 
E. Dissoluziun 
I. Utilisaziun da la facultad 
^1 Sch' ina persuna giuridica vegn dissolvida, croda sia facultad a la communitad ( Confederaziun, chantun, vischnanca), a la quala ella ha appartegnì tenor ses intent, nun che la lescha, ils statuts, il document da fundaziun u ils organs cumpetents hajan fixà insatge auter. 
^2 La facultad sto vegnir utilisada uschenavant sco pussaivel tenor l' intent da fin ussa. 
^3 Sch' ina persuna giuridica vegn dissolvida, perquai ch' ella ha finamiras immoralas u illegalas, croda sia facultad a la communitad, er sch' igl è vegnì fixà insatge auter. 
Cudesch civil svizzer dals 10 da december 1907: Art. 58
Art. 58 
II. Liquidaziun 
La facultad da las persunas giuridicas vegn liquidada tenor las prescripziuns che valan per las associaziuns. 
Cudesch civil svizzer dals 10 da december 1907: Art. 59
Art. 59 
F. Resalva dal dretg public sco er dal dretg da societads e d' associaziuns 
^1 Per las corporaziuns e per ils instituts da dretg public e da caracter ecclesiastic resta resalvà il dretg public da la Confederaziun e dals chantuns. 
^2 Cuminanzas da persunas che han ina finamira economica èn suttamessas a las disposiziuns davart las societads e davart las associaziuns. 
^3 Associaziuns da pastgira cuminaivla e corporaziuns sumegliantas restan suttamessas a las disposiziuns dal dretg chantunal. 
Cudesch civil svizzer dals 10 da december 1907: Art. 60
Art. 60 
A. Fundaziun 
I. Organisaziun corporativa 
^1 Uniuns che sa deditgeschan ad ina incumbensa politica, religiusa, scientifica, artistica, da beneficenza u da divertiment ubain ad in' autra incumbensa betg economica acquistan la persunalitad, uschespert che la voluntad d' exister sco corporaziun resulta da lur statuts. 
^2 Ils statuts ston esser redigids en scrit e cuntegnair las disposiziuns necessarias davart l' intent, davart ils meds finanzials e davart l' organisaziun da l' uniun. 
Cudesch civil svizzer dals 10 da december 1907: Art. 61
Art. 61 
II. Inscripziun en il register da commerzi 
^1 Cur ch' ils statuts èn approvads e cur che la suprastanza è nominada, è l' uniun autorisada da sa laschar inscriver en il register da commerzi. 
^2 L' inscripziun è obligatorica, sche l' uniun: 
1. maina in manaschi en moda commerziala per cuntanscher ses intent; 
2. è suttamessa a l' obligaziun da laschar reveder ils quints. 
^3 A l' annunzia da l' inscripziun ston vegnir agiuntads ils statuts e la glista dals commembers da la suprastanza. 
Cudesch civil svizzer dals 10 da december 1907: Art. 62
Art. 62 
III. Uniuns senza persunalitad 
Las uniuns che na pon betg acquistar u che n' han betg anc acquistà la persunalitad vegnan tractadas sco las societads simplas. 
Cudesch civil svizzer dals 10 da december 1907: Art. 63
Art. 63 
IV. Relaziun tranter statuts e lescha 
^1 Sch' ils statuts na cuntegnan naginas prescripziuns davart l' organisaziun e davart la relaziun da l' uniun tar ses commembers, vegnan applitgadas las disposiziuns qua sutvart. 
^2 Ils statuts na pon betg midar disposiziuns che ston vegnir applitgadas tenor la lescha. 
Cudesch civil svizzer dals 10 da december 1907: Art. 64
Art. 64 
B. Organisaziun 
I. Radunanza generala 
1. Impurtanza e convocaziun 
^1 La radunanza generala è l' organ suprem da l' uniun. 
^2 Ella vegn convocada da la suprastanza. 
^3 La convocaziun vegn fatga tenor las prescripziuns dals statuts ed ultra da quai tenor la lescha, sch' in tschintgavel dals commembers pretenda quai. 
Cudesch civil svizzer dals 10 da december 1907: Art. 65
Art. 65 
2. Cumpetenza 
^1 La radunanza generala decida davart la recepziun e davart l' exclusiun da commembers, elegia la suprastanza e concluda tut las chaussas che n' èn betg vegnidas surdadas ad auters organs da l' uniun. 
^2 Ella surveglia l' activitad dals organs ed als po revocar da tut temp, senza pregiuditgar lur dretgs che sa basan sin contracts existents. 
^3 Il dretg da revocaziun exista tenor la lescha, sch' in motiv relevant giustifitgescha la revocaziun. 
Cudesch civil svizzer dals 10 da december 1907: Art. 66
Art. 66 
3. Conclus da l' uniun 
a. Furma 
^1 Ils conclus da l' uniun vegnan prendids da la radunanza generala. 
^2 Sche tut ils commembers dattan lur consentiment en scrit ad ina proposta, ha quai la medema vigur sco in conclus da la radunanza generala. 
Cudesch civil svizzer dals 10 da december 1907: Art. 67
Art. 67 
b. Dretg da votar e maioritad 
^1 En la radunanza generala han tut ils commembers il medem dretg da votar. 
^2 Ils conclus da l' uniun vegnan prendids cun la maioritad da las vuschs dals commembers preschents. 
^3 Davart chaussas che n' èn betg vegnidas annunziadas ordavant tenor l' urden dastgi vegnir concludì mo, sch' ils statuts permettan expressivamain quai. 
Cudesch civil svizzer dals 10 da december 1907: Art. 68
Art. 68 
c. Exclusiun dal dretg da votar 
Mintga commember è exclus dal dretg da votar tenor la lescha, sche l' uniun concluda davart in act giuridic u davart ina dispita giuridica tranter el, ses consort u in parent en lingia directa d' ina vart e l' uniun da l' autra vart. 
Cudesch civil svizzer dals 10 da december 1907: Art. 69
Art. 69 
II. Suprastanza 
1. Dretgs ed obligaziuns en general 
La suprastanza ha il dretg e l' obligaziun da manar ils affars da l' uniun e da la represchentar tenor las cumpetenzas concedidas tras ils statuts. 
Cudesch civil svizzer dals 10 da december 1907: Art. 69a
Art. 69a 
2. Contabilitad 
La suprastanza maina ils cudeschs da fatschenta da l' uniun. Las prescripziuns dal Dretg d' obligaziuns davart la contabilitad commerziala e davart il rendaquint valan tenor il senn. 
Cudesch civil svizzer dals 10 da december 1907: Art. 69b
Art. 69b 
III. Post da revisiun 
^1 L' uniun sto laschar far in post da revisiun ina controlla ordinaria da sia contabilitad, sche duas da las suandantas grondezzas vegnan surpassadas durant 2 onns da gestiun consecutivs: 
1. summa da bilantscha da 10 milliuns francs; 
2. retgav da la svieuta da 20 milliuns francs; 
3. 50 plazzas a temp cumplain en la media annuala. 
^2 L' uniun sto laschar far in post da revisiun ina controlla limitada da sia contabilitad, sche quai vegn pretendì d' in commember da l' uniun ch' è suttamess ad ina responsabladad persunala u ch' è obligà da far pajaments supplementars. 
^3 Las prescripziuns dal Dretg d' obligaziuns davart il post da revisiun da societads anonimas èn applitgablas correspundentamain. 
^4 En ils ulteriurs cas èn ils statuts e la radunanza generala libers da reglar la revisiun. 
Cudesch civil svizzer dals 10 da december 1907: Art. 69c
Art. 69c 
IV. Mancanzas en l' organisaziun 
^1 Sch' ina uniun n' ha betg tut ils organs prescrits, po in commember u in creditur dumandar il derschader da prender las mesiras necessarias. 
^2 Il derschader po en spezial fixar a l' uniun in termin per restabilir il stadi legal e - sche necessari - nominar in curatur. 
^3 L' uniun surpiglia ils custs da questas mesiras. Il derschader po obligar l' uniun da pajar ina provisiun a las persunas nominadas. 
^4 En cas da motivs relevants po l' uniun pretender dal derschader ch' el revocheschia persunas ch' el ha nominà. 
Cudesch civil svizzer dals 10 da december 1907: Art. 70
Art. 70 
C. Commembranza 
I. Entrada ed extrada 
^1 Novs commembers pon entrar da tut temp en l' uniun. 
^2 L' extrada è admissibla tenor la lescha, sch' ella vegn annunziada 6 mais avant la fin da l' onn chalendar u - sch' igl è previsa ina perioda administrativa - 6 mais avant la fin da quella. 
^3 La commembranza na po betg vegnir alienada u ertada. 
Cudesch civil svizzer dals 10 da december 1907: Art. 71
Art. 71 
II. Contribuziuns 
Contribuziuns pon vegnir pretendidas dals commembers, sch' ils statuts prevesan quai. 
Cudesch civil svizzer dals 10 da december 1907: Art. 72
Art. 72 
III. Exclusiun 
^1 Ils statuts pon fixar ils motivs per excluder in commember; els pon permetter l' exclusiun er senza inditgar ils motivs. 
^2 En quests cas na po l' exclusiun betg vegnir contestada davant il derschader pervia dals motivs d' exclusiun. 
^3 Sch' ils statuts na cuntegnan naginas disposiziuns en quest reguard, dastga in commember vegnir exclus mo tras in conclus da l' uniun e per motivs relevants. 
Cudesch civil svizzer dals 10 da december 1907: Art. 73
Art. 73 
IV. Effects da l' extrada e da l' exclusiun 
^1 Commembers ch' extreschan u che vegnan exclus n' han nagin dretg da la facultad da l' uniun. 
^2 Els ston pajar lur contribuziun per il temp ch' els èn stads commembers. 
Cudesch civil svizzer dals 10 da december 1907: Art. 74
Art. 74 
V. Protecziun da l' intent da l' uniun 
Nagin commember na po vegnir sfurzà d' acceptar ina midada da l' intent da l' uniun. 
Cudesch civil svizzer dals 10 da december 1907: Art. 75
Art. 75 
VI. Protecziun dals dretgs dals commembers 
Mintga commember che n' ha betg approvà conclus che violeschan la lescha u ils statuts po - tenor la lescha ed entaifer 1 mais suenter ch' el ha survegnì enconuschientscha da tals - contestar quels davant il derschader. 
Cudesch civil svizzer dals 10 da december 1907: Art. 75a
Art. 75a 
C^bis. Responsabladad 
Per las obligaziuns da l' uniun stat buna la facultad da l' uniun. Ella stat buna exclusivamain, nun ch' ils statuts fixeschian insatge auter. 
Cudesch civil svizzer dals 10 da december 1907: Art. 76
Art. 76 
D. Dissoluziun 
I. Modas 
1. Conclus da l' uniun 
L' uniun po concluder da tut temp da sa dissolver. 
Cudesch civil svizzer dals 10 da december 1907: Art. 77
Art. 77 
2. Tenor la lescha 
L' uniun vegn dissolvida tenor la lescha, sch' ella è insolventa u sche la suprastanza na po betg pli vegnir nominada tenor ils statuts. 
Cudesch civil svizzer dals 10 da december 1907: Art. 78
Art. 78 
3. Tras sentenzia 
L' uniun vegn dissolvida tras il derschader sin basa d' in plant da l' autoritad cumpetenta u d' ina persuna participada, sche l' intent da l' uniun è immoral u illegal. 
Cudesch civil svizzer dals 10 da december 1907: Art. 79
Art. 79 
II. Extincziun da l' inscripziun en il register 
Sche l' uniun è inscritta en il register da commerzi, ha la suprastanza u il derschader da communitgar la dissoluziun al manader dal register, per che quel extinguia l' inscripziun. 
Cudesch civil svizzer dals 10 da december 1907: Art. 80
Art. 80 
A. Constituziun 
I. En general 
Per constituir ina fundaziun sto ina facultad vegnir deditgada ad in intent spezial. 
Cudesch civil svizzer dals 10 da december 1907: Art. 81
Art. 81 
II. Furma 
^1 La fundaziun vegn constituida tras in document public u tras ina disposiziun per causa da mort. 
^2 L' inscripziun en il register da commerzi ha lieu sin basa dal document da fundaziun ed - en cas da basegn - sin ordinaziun da l' autoritad da surveglianza, inditgond ils commembers da l' administraziun. 
^3 L' autoritad che avra la disposiziun per causa da mort, communitgescha a l' administratur dal register da commerzi la constituziun da la fundaziun. 
Cudesch civil svizzer dals 10 da december 1907: Art. 82
Art. 82 
III. Contestaziun 
Ina fundaziun po vegnir contestada dals ertavels u dals crediturs dal fundatur da medema maniera sco ina donaziun. 
Cudesch civil svizzer dals 10 da december 1907: Art. 83
Art. 83 
B. Organisaziun 
I. En general 
Ils organs da la fundaziun e la moda da l' administraziun vegnan determinads tras il document da fundaziun. 
Cudesch civil svizzer dals 10 da december 1907: Art. 83a
Art. 83a 
II. Contabilitad 
L' organ suprem da la fundaziun maina ils cudeschs da fatschenta da la fundaziun. Las prescripziuns dal Dretg d' obligaziuns davart la contabilitad commerziala e davart il rendaquint valan tenor il senn. 
Cudesch civil svizzer dals 10 da december 1907: Art. 83b
Art. 83b 
III. Post da revisiun 
1. Obligaziun da revisiun e dretg applitgabel 
^1 L' organ suprem da la fundaziun designescha in post da revisiun. 
^2 L' autoritad da surveglianza po deliberar ina fundaziun da l' obligaziun da designar in post da revisiun. Il Cussegl federal fixescha las premissas per la deliberaziun. 
^3 Sch' i n' existan naginas prescripziuns spezialas per las fundaziuns, èn applitgablas correspundentamain las prescripziuns dal Dretg d' obligaziuns davart il post da revisiun da societads anonimas. 
^4 Sche la fundaziun è obligada da far ina revisiun limitada, po ella pretender da l' autoritad da surveglianza ina revisiun ordinaria, sche quai è necessari per giuditgar en moda fidada la situaziun da facultad e da rendita da la fundaziun. 
Cudesch civil svizzer dals 10 da december 1907: Art. 83c
Art. 83c 
2. Relaziun tar l' autoritad da surveglianza 
Il post da revisiun transmetta a l' autoritad da surveglianza ina copia dal rapport da revisiun sco er da tut las communicaziuns relevantas ch' èn vegnidas adressadas a la fundaziun. 
Cudesch civil svizzer dals 10 da december 1907: Art. 83d
Art. 83d 
IV. Mancanzas en l' organisaziun 
^1 Sche l' organisaziun previsa n' è betg suffizienta, sche la fundaziun n' ha betg tut ils organs prescrits u sche la cumposiziun d' in da quests organs na correspunda betg a las prescripziuns, sto l' autoritad da surveglianza prender las mesiras necessarias. En spezial po ella: 
1. fixar a la fundaziun in termin per restabilir il stadi legal; u 
2. nominar l' organ mancant u in curatur. 
^2 Sche la fundaziun na po betg vegnir organisada tenor ses intent, sto l' autoritad da surveglianza attribuir la facultad ad in' autra fundaziun che ha in intent uschè sumegliant sco pussaivel. 
^3 La fundaziun surpiglia ils custs da questas mesiras. L' autoritad da surveglianza po obligar la fundaziun da pajar ina provisiun a las persunas nominadas. 
^4 En cas da motivs relevants po la fundaziun pretender da l' autoritad da surveglianza ch' ella revocheschia persunas ch' ella ha nominà. 
Cudesch civil svizzer dals 10 da december 1907: Art. 84
Art. 84 
C. Surveglianza 
^1 Las fundaziuns èn suttamessas a la surveglianza da quella communitad ( Confederaziun, chantun, vischnanca), a la quala ellas appartegnan tenor lur intent. 
1^bis Ils chantuns pon suttametter las fundaziuns, per las qualas lur vischnancas èn cumpetentas, a l' autoritad da surveglianza chantunala. 
^2 L' autoritad da surveglianza ha da procurar che la facultad da la fundaziun vegnia duvrada tenor ses intents. 
Cudesch civil svizzer dals 10 da december 1907: Art. 84a
Art. 84a 
C^bis. Mesiras en cas da surdebitaziun e d' insolvenza 
^1 Sch' igl exista ina tema fundada che la fundaziun saja surdebitada u na possia betg pli ademplir sias obligaziuns a lunga vista, fa l' organ suprem da la fundaziun ina bilantscha intermediara sin basa da las valurs d' alienaziun e la suttametta a la controlla dal post da revisiun. Sche la fundaziun n' ha betg in post da revisiun, suttametta l' organ suprem da la fundaziun la bilantscha intermediara a l' autoritad da surveglianza. 
^2 Sch' il post da revisiun constatescha che la fundaziun è surdebitada u na po betg ademplir sias obligaziuns a lunga vista, suttametta el la bilantscha intermediara a l' autoritad da surveglianza. 
^3 L' autoritad da surveglianza cumonda a l' organ suprem da la fundaziun da prender las mesiras necessarias. Sche quel na fa nagut, prenda l' autoritad da surveglianza las mesiras necessarias. 
^4 En cas da basegn dumonda l' autoritad da surveglianza mesiras d' execuziun sfurzada; las disposiziuns dal dretg d' aczias davart la decleraziuns u davart la suspensiun dal concurs èn applitgablas tenor il senn. 
Cudesch civil svizzer dals 10 da december 1907: Art. 84b
Art. 84b 
Cudesch civil svizzer dals 10 da december 1907: Art. 85
Art. 85 
D. Transfurmaziun 
I. Midada da l' organisaziun 
Sin dumonda da l' autoritad da surveglianza e suenter avair tadlà l' organ suprem da la fundaziun po l' autoritad federala u chantunala cumpetenta midar l' organisaziun da la fundaziun, sche quai è urgentamain necessari per conservar la facultad u per mantegnair l' intent da la fundaziun. 
Cudesch civil svizzer dals 10 da december 1907: Art. 86
Art. 86 
II. Midada da l' intent 
1. Sin dumonda da l' autoritad da surveglianza u da l' organ suprem da la fundaziun 
^1 Sin dumonda da l' autoritad da surveglianza u da l' organ suprem da la fundaziun po l' autoritad federala u chantunala cumpetenta midar l' intent da la fundaziun, sche ses intent oriund ha survegnì in caracter u in effect tut different, uschia che la fundaziun na correspunda apparentamain betg pli a la voluntad dal fundatur. 
^2 Sut las medemas premissas pon vegnir abolidas u midadas grevezzas u cundiziuns, sche quellas restrenschan l' intent da la fundaziun. 
Cudesch civil svizzer dals 10 da december 1907: Art. 86a
Art. 86a 
2. Sin dumonda dal fundatur u sin basa da sia disposiziun per causa da mort 
^1 L' autoritad federala u chantunala cumpetenta mida l' intent d' ina fundaziun sin dumonda dal fundatur u sin basa da sia disposiziun per causa da mort, sch' ina midada d' intent è resalvada en il document da fundaziun e sch' igl èn passads almain 10 onns dapi che la fundaziun è vegnida constituida u dapi ch' il fundatur ha dumandà l' ultima midada. 
^2 Sche la fundaziun ha in intent public u d' utilitad publica tenor l' artitgel 56 litera g da la Lescha federala dals 14 da december 1990 davart la taglia federala directa, sto il nov intent medemamain esser public u d' utilitad publica. 
^3 Il dretg da midar l' intent da la fundaziun na po betg vegnir ertà u transferì. Sch' il fundatur è ina persuna giuridica, extingua quest dretg il pli tard 20 onns suenter che la fundaziun è vegnida constituida. 
^4 Sche pliras persunas han constituì la fundaziun, pon ellas dumandar mo cuminaivlamain da midar l' intent da la fundaziun. 
^5 L' autoritad che avra la disposiziun per causa da mort, communitgescha a l' autoritad da surveglianza cumpetenta l' ordinaziun da midar l' intent da la fundaziun. 
Cudesch civil svizzer dals 10 da december 1907: Art. 86b
Art. 86b 
III. Midadas minimalas dal document da fundaziun 
Suenter avair tadlà l' organ suprem da la fundaziun po l' autoritad da surveglianza far midadas minimalas vi dal document da fundaziun, sche quai para dad esser inditgà per motivs objectivamain giustifitgads e sch' i na vegnan violads nagins dretgs da terzas persunas. 
Cudesch civil svizzer dals 10 da december 1907: Art. 87
Art. 87 
E. Fundaziuns da famiglia e fundaziuns ecclesiasticas 
^1 Cun resalva dal dretg public n' èn las fundaziuns da famiglia e las fundaziuns ecclesiasticas betg suttamessas a l' autoritad da surveglianza. 
1^bis Ellas èn deliberadas da l' obligaziun da designar in post da revisiun. 
^2 Davart dispitas da dretg privat decida il derschader. 
Cudesch civil svizzer dals 10 da december 1907: Art. 88
Art. 88 
F. Dissoluziun ed extincziun en il register 
I. Dissoluziun tras l' autoritad cumpetenta 
^1 L' autoritad federala u chantunala cumpetenta dissolva la fundaziun sin dumonda u d' uffizi, sche: 
1. l' intent da la fundaziun è daventà nuncuntanschibel e la fundaziun na po betg vegnir mantegnida tras ina midada dal document da fundaziun; u 
2. l' intent da la fundaziun è daventà illegal u immoral. 
^2 Fundaziuns da famiglia e fundaziuns ecclesiasticas vegnan dissolvidas dal derschader. 
Cudesch civil svizzer dals 10 da december 1907: Art. 89
Art. 89 
II. Dretg da far propostas da purtar plant, extincziun en il register 
^1 Il dretg da proponer u da purtar plant sin dissoluziun da la fundaziun ha mintga persuna che ha in interess. 
^2 La dissoluziun sto vegnir annunziada al manader dal register, per che quel extinguia l' inscripziun. 
Cudesch civil svizzer dals 10 da december 1907: Art. 89a
Art. 89a 
G. Fundaziuns per il provediment dal persunal 
^1 Per instituziuns da prevenziun per il persunal, ch' èn vegnidas constituidas en furma da fundaziuns tenor l' artitgel 331 dal Dretg d' obligaziuns, valan ultra da quai las suandantas disposiziuns. 
^2 Ils organs da la fundaziun han da dar als benefiziaris las infurmaziuns necessarias davart l' organisaziun, davart l' activitad e davart la situaziun finanziala da la fundaziun. 
^3 Sch' ils lavurants pajan contribuziuns a la fundaziun, ston els pudair sa participar a l' administraziun almain en la dimensiun da questas contribuziuns; sche pussaivel han ils lavurants d' eleger lur represchentanza or dal ravugl dal persunal dal patrun. 
^4 … 
^5 Ils benefiziaris pon pretender davant il derschader da survegnir las prestaziuns da la fundaziun, sch' els han pajà contribuziuns a la fundaziun u sch' els han il dretg da survegnir prestaziuns tenor las disposiziuns da la fundaziun. 
^6 Per fundaziuns per il provediment dal persunal, ch' èn activas sin il champ da la prevenziun per vegls, survivents ed invaliditad, valan ultra da quai las suandantas disposiziuns da la Lescha federala dals 25 da zercladur 1982 davart la prevenziun professiunala per vegls, survivents ed invaliditad davart: 
1. la definiziun ed ils princips da la prevenziun professiunala sco er dal salari assicurabel u da las entradas assicurablas ( art. 1. 33a e 33b), 
2. ils acquists supplementars per la retratga anticipada da la prestaziun da vegliadetgna ( art. 13a al. 8), 
3. ils benefiziaris da prestaziuns per survivents ( art. 20a), 
3a. la cuntinuaziun provisorica da l' assicuranza ed il mantegniment dal dretg da prestaziuns, en cas che la renta da l' assicuranza d' invaliditad vegn reducida u abolida ( art. 26a), 
4. l' adattaziun da las prestaziuns reglamentaras al svilup dals pretschs ( art. 36 al. 2-4), 
5. la surannaziun da dretgs e la conservaziun da documents da prevenziun ( art. 41), 
5a. l' utilisaziun, l' elavuraziun e la communicaziun dal numer da l' assicuranza per vegls e survivents ( art. 48 al. 4, art. 85a lit. f ed art. 86a al. 2 lit. b), 
6. la responsabladad ( art. 52), 
7. l' admissiun e las incumbensas dals organs da controlla ( art. 52a-52e), 
8. l' integritad e la loialitad da las persunas responsablas, ils acts giuridics cun persunas da confidenza ed ils conflicts d' interess ( art. 51b, 51c e 53a), 
9. la liquidaziun parziala u totala ( art. 53b-53d), 
10. l' annullaziun da contracts ( art. 53e e 53f), 
11. il fond da garanzia ( art. 56 al. 1 lit. c ed al. 2-5, art. 56a, 57 e 59), 
12. la surveglianza e la surveglianza suprema ( art. 61-62a e 64-64c), 
13. … 
14. la segirezza finanziala ( art. 65 al. 1, 3 e 4, art. 66 al. 4, art. 67 ed art. 72a-72g), 
15. la transparenza ( art. 65a), 
16. las reservas ( art. 65b), 
17. ils contracts d' assicuranza tranter las instituziuns da prevenziun e las instituziuns d' assicuranza ( art. 68 al. 3 e 4), 
18. l' administraziun da la facultad ( art. 71), 
19. la giurisdicziun ( art 73 e 74), 
20. las disposiziuns penalas ( art. 75-79), 
21. il sa cumprar en ( art. 79b), 
22. il salari assicurabel e las entradas assicurablas ( art. 79c), 
23. l' infurmaziun da las persunas assicuradas ( art. 86b). 
Cudesch civil svizzer dals 10 da december 1907: Art. 89b
Art. 89b 
A. Administraziun mancanta 
^1 Sch' i n' è betg vegnì procurà per l' administraziun u per utilisaziun da la facultad collectada tar ina collecta publica per intents d' utilitad publica, ordinescha l' autoritad cumpetenta las mesiras necessarias. 
^2 Ella po nominar in curatur per la facultad collectada u attribuir la facultad ad in' uniun u ad ina fundaziun che ha in intent uschè sumegliant sco pussaivel. 
^3 Per il curatur èn applitgablas tenor il senn las prescripziuns davart las curatellas en la protecziun da creschids. 
Cudesch civil svizzer dals 10 da december 1907: Art. 89c
Art. 89c 
B. Cumpetenza 
^1 Cumpetent è il chantun, en il qual la gronda part da la facultad collectada è vegnida administrada. 
^2 Sch' il chantun na dispona betg autramain, è cumpetenta l' autoritad che surveglia las fundaziuns. 
Cudesch civil svizzer dals 10 da december 1907: Art. 90
Art. 90 
A. Empermischun da lètg 
^1 Il spusalizi vegn fundà cun l' empermischun da lètg. 
^2 Persunas minorennas na pon betg s' obligar cun l' empermischun da lètg senza che lur represchentanza legala dettia il consentiment. 
^3 Il spusalizi na dat betg il dretg da purtar plant vers in spus che na vul betg maridar. 
Cudesch civil svizzer dals 10 da december 1907: Art. 91
Art. 91 
B. Schliaziun dal spusalizi 
I. Regals 
^1 En cas ch' il spusalizi vegn schlià pon ils spus pretender ch' ils regals, ch' els han fatg in a l' auter, vegnian restituids cun excepziun dals regals occasiunals normals, nun ch' il spusalizi vegnia schlià tras la mort. 
^2 Sch' ils regals n' èn betg pli avant maun, sa drizza la restituziun tenor las disposiziuns davart l' enritgiment nungiustifitgà. 
Cudesch civil svizzer dals 10 da december 1907: Art. 92
Art. 92 
II. Contribuziuns 
Sch' in dals spus ha fatg spesas en buna fai en vista a la maridaglia, po el - en cas ch' il spusalizi vegn schlià - pretender da l' auter spus ina indemnisaziun adequata, sche quai na para betg dad esser malgist en vista a tut las circumstanzas. 
Cudesch civil svizzer dals 10 da december 1907: Art. 93
Art. 93 
III. Surannaziun 
Las pretensiuns che resultan dal spusalizi suranneschan 1 onn suenter la schliaziun. 
Cudesch civil svizzer dals 10 da december 1907: Art. 94
Art. 94 
A. Abilitad da maridar 
^1 Per pudair maridar ston ils spus avair cumplenì il 18avel onn da vegliadetgna ed esser abels da giuditgar. 
^2 … 
Cudesch civil svizzer dals 10 da december 1907: Art. 95
Art. 95 
B. Impediments per la lètg 
I. Parentella 
^1 La maridaglia tranter parents en lingia directa sco er tranter fragliuns u mezs fragliuns è scumandada, e quai independentamain dal fatg sch' els èn parents in cun l' auter tras derivanza u tras adopziun. 
^2 L' adopziun n' annullescha betg l' impediment per la lètg da la parentella tranter l' uffant adoptà e sia descendenza d' ina vart e tranter sia famiglia natirala da l' autra vart. 
Cudesch civil svizzer dals 10 da december 1907: Art. 96
Art. 96 
II. Lètg precedenta 
Tgi che vul maridar danovamain sto cumprovar che sia lètg precedenta saja vegnida declerada sco nunvalaivla u saja vegnida schliada. 
Cudesch civil svizzer dals 10 da december 1907: Art. 97
Art. 97 
A. Princips 
^1 La lètg vegn concludida davant il funcziunari da stadi civil suenter la procedura da preparaziun. 
^2 Ils spus pon maridar en il circul da stadi civil da lur tscherna. 
^3 Ina maridaglia religiusa na dastga betg vegnir fatga avant la maridaglia civila. 
Cudesch civil svizzer dals 10 da december 1907: Art. 97a
Art. 97a 
A^bis. Guntgida dal dretg da persunas estras 
^1 Il funcziunari da stadi civil n' entra betg en la dumonda, sch' ils spus na vulan evidentamain betg fundar ina communitad da vita, mabain vulan guntgir las disposiziuns davart l' admissiun e davart la dimora da persunas estras. 
^2 Il funcziunari da stadi civil taidla ils spus e po procurar per infurmaziuns tar autras autoritads u tar terzas persunas. 
Cudesch civil svizzer dals 10 da december 1907: Art. 98
Art. 98 
B. Procedura da preparaziun 
I. Dumonda 
^1 Ils spus fan la dumonda per manar tras la procedura da preparaziun tar l' uffizi da stadi civil dal lieu da domicil da la spusa u dal spus. 
^2 Els ston cumparair persunalmain. Sch' els cumprovan che quai na po evidentamain betg vegnir pretendì dad els, vegni permess da realisar la procedura da preparaziun en scrit. 
^3 Els ston cumprovar lur persunalias cun documents e ston declerar persunalmain tar l' uffizi da stadi civil ch' els adempleschian las premissas per la lètg; els preschentan ils consentiments necessaris. 
^4 Spus che n' èn betg burgais svizzers ston cumprovar durant la procedura da preparaziun che lur dimora en Svizra saja legala. 
Cudesch civil svizzer dals 10 da december 1907: Art. 99
Art. 99 
II. Realisaziun e terminaziun da la procedura da preparaziun 
^1 L' uffizi da stadi civil examinescha, sche: 
1. la dumonda è vegnida inoltrada tenor l' urden; 
2. l' identitad dals spus constat; 
3. las premissas per la lètg èn ademplidas, en spezial sch' i n' existan naginas circumstanzas, tenor las qualas la dumonda na correspunda evidentamain betg a la libra voluntad dals spus. 
^2 Sche questas pretensiuns èn ademplidas, communitgescha el als spus la terminaziun da la procedura da preparaziun sco er ils termins legals per la maridaglia. 
^3 En enclegientscha cun ils spus fixescha el il termin da la maridaglia en il rom da las prescripziuns chantunalas u emetta sin dumonda in' autorisaziun per maridar en in auter circul da stadi civil. 
^4 L' uffizi da stadi civil communitgescha a l' autoritad cumpetenta l' identitad da spus che n' han betg cumprovà che lur dimora en Svizra saja legala. 
Cudesch civil svizzer dals 10 da december 1907: Art. 100
Art. 100 
III. Termins 
^1 La maridaglia po avair lieu il pli baud 10 dis ed il pli tard 3 mais suenter che la terminaziun da la procedura da preparaziun è vegnida communitgada. 
^2 Sch' in dals spus è en privel da mort e sch' ins sto temair che la maridaglia na possia betg pli vegnir celebrada observond il termin da 10 dis, po il funcziunari da stadi civil scursanir il termin sin conferma dal medi u celebrar immediatamain la maridaglia. 
Cudesch civil svizzer dals 10 da december 1907: Art. 101
Art. 101 
C. Maridaglia 
I. Lieu 
^1 La maridaglia vegn celebrada en il local da maridaglia dal circul da stadi civil ch' ils spus han tschernì. 
^2 Sche la procedura da preparaziun è vegnida fatga en in auter circul da stadi civil, ston ils spus preschentar in' autorisaziun da maridaglia. 
^3 Sch' ils spus cumprovan ch' i na po evidentamain betg vegnir pretendì dad els da sa render en il local da maridaglia, po la maridaglia vegnir celebrada en in auter lieu. 
Cudesch civil svizzer dals 10 da december 1907: Art. 102
Art. 102 
II. Furma 
^1 La maridaglia vegn celebrada publicamain ed en preschientscha da duas perditgas maiorennas ed ablas da giuditgar. 
^2 Il funcziunari da stadi civil dumonda separadamain la spusa ed il spus, sch' els veglian s' unir tras il liom da la lètg. 
^3 Sch' ils spus dattan ina resposta affirmativa, declera il funcziunari da stadi civil che la lètg saja concludida en virtid dal consentiment vicendaivel. 
Cudesch civil svizzer dals 10 da december 1907: Art. 103
Art. 103 
D. Disposiziuns executivas 
Il Cussegl federal ed - en il rom da lur cumpetenzas - ils chantuns decreteschan las disposiziuns executivas necessarias. 
Cudesch civil svizzer dals 10 da december 1907: Art. 104
Art. 104 
A. Princip 
La lètg ch' è vegnida concludida davant il funcziunari da stadi civil po mo vegnir declerada sco nunvalaivla per in dals motivs ch' èn numnads en quest chapitel. 
Cudesch civil svizzer dals 10 da december 1907: Art. 105
Art. 105 
B. Nunvalaivladad illimitada 
I. Motivs 
In motiv da nunvalaivladad è avant maun, sche: 
1. in dals consorts è gia maridà il mument da la celebraziun da la maridaglia e la lètg da pli baud n' è betg vegnida schliada tras divorzi u tras la mort dal partenari; 
2. in dals consorts n' è betg abel da giuditgar il mument da la celebraziun da la maridaglia ed el n' ha dapi lura betg pli recuperà l' abilitad da giuditgar; 
3. la maridaglia è scumandada pervia da parentella tranter consorts; 
4. in dals consorts na vul betg fundar ina communitad da vita, mabain vul guntgir las disposiziuns davart l' admissiun e davart la dimora da persunas estras. 
5. in dals consorts n' ha betg concludì la lètg da libra voluntad; 
6. in dals consorts è minoren, nun che la cuntinuaziun da la lètg correspundia als interess predominants da quest consort. 
Cudesch civil svizzer dals 10 da december 1907: Art. 106
Art. 106 
II. Plant 
^1 Il plant sto vegnir purtà d' uffizi da l' autoritad chantunala cumpetenta al lieu da domicil dals consorts; ultra da quai po mintgin purtar plant che ha in interess londervi. Uschenavant che quai è cumpatibel cun lur incumbensas, annunzian las autoritads federalas e chantunalas a l' autoritad ch' è cumpetenta per il plant, sch' ellas han motivs da supponer ch' igl existia in motiv da nunvalaivladad. 
^2 Suenter la schliaziun da la lètg na vegn sia nunvalaivladad betg pli persequitada d' uffizi; dentant po mintgin che ha in interess londervi pretender la decleraziun da nunvalaivladad. 
^3 Quest plant po vegnir inoltrà da tut temp. 
Cudesch civil svizzer dals 10 da december 1907: Art. 107
Art. 107 
C. Nunvalaivladad limitada 
I. Motivs 
In consort po pretender che la lètg vegnia declerada sco nunvalaivla, sch' el: 
1. n' è betg stà abel da giuditgar il mument da la celebraziun da la maridaglia per in motiv temporar; 
2. ha consentì per sbagl a la maridaglia, saja quai ch' el n' ha insumma betg vulì la lètg sco tala u ch' el n' ha betg vulì la maridaglia cun la persuna respectiva; 
3. ha concludì la lètg, perquai ch' el è vegnì engianà intenziunadamain davart qualitads persunalas essenzialas da l' autra persuna; 
4. ... 
Cudesch civil svizzer dals 10 da december 1907: Art. 108
Art. 108 
II. Plant 
^1 Il plant da nunvalaivladad sto vegnir inoltrà entaifer 6 mais dapi ch' il motiv da nunvalaivladad è vegnì enconuschent u dapi che l' influenza da la smanatscha è crudada davent, en mintga cas dentant avant la scadenza da 5 onns dapi la celebraziun da la maridaglia. 
^2 Il dretg da purtar plant na vegn betg transferì als ertavels; in ertavel po dentant cuntinuar cun il plant ch' è gia vegnì inoltrà. 
Cudesch civil svizzer dals 10 da december 1907: Art. 109
Art. 109 
D. Consequenzas da la sentenzia 
^1 Ina lètg daventa nunvalaivla pir suenter ch' il derschader ha pronunzià la decleraziun da nunvalaivladad; fin che questa sentenzia n' è betg pronunziada, ha la lètg - cun excepziun da las pretensiuns dal dretg d' ierta ch' il consort survivent perda en mintga cas - tut ils effects d' ina lètg valaivla. 
^2 Per las consequenzas da la decleraziun da nunvalaivladad giudiziala per ils consorts e per ils uffants valan tenor il senn las disposiziuns davart il divorzi. 
^3 La presumziun da paternitad dal consort scada, sche la lètg è vegnida declerada sco nunvalaivla, perquai ch' ella era vegnida serrada per guntgir las disposiziuns davart l' admissiun e davart la dimora da persunas estras. 
Cudesch civil svizzer dals 10 da december 1907: Art. 110
Art. 110 
Cudesch civil svizzer dals 10 da december 1907: Art. 111
Art. 111 
A. Divorzi sin dumonda cuminaivla 
I. Cunvegna cumpletta 
^1 Sch' ils consorts dumondan cuminaivlamain il divorzi e sch' els inoltreschan ina cunvegna cumpletta davart las consequenzas dal divorzi, inclusiv ils mussaments necessaris e lur propostas cuminaivlas concernent ils uffants, als taidla il derschader separadamain ed ensemen. L' audiziun po cumpigliar pliras sesidas. 
^2 Sch' il derschader è sa persvadì ch' els hajan inoltrà la dumonda da divorzi e fatg ina cunvegna da libra voluntad e suenter madira reflexiun e che la cunvegna cun lur propostas concernent ils uffants possia vegnir approvada, pronunzia il derschader il divorzi. 
Cudesch civil svizzer dals 10 da december 1907: Art. 112
Art. 112 
II. Cunvegna parziala 
^1 Ils consorts pon dumandar cuminaivlamain il divorzi e declerar ch' els laschian giuditgar il derschader las consequenzas dal divorzi, tar las qualas els n' èn betg perina. 
^2 Il derschader als taidla - sco tar la cunvegna cumpletta - davart la dumonda da divorzi, davart las consequenzas dal divorzi, tar las qualas els èn perina, sco er davart la decleraziun da laschar giuditgar il derschader las ulteriuras consequenzas. 
^3 … 
Cudesch civil svizzer dals 10 da december 1907: Art. 113
Art. 113 
Cudesch civil svizzer dals 10 da december 1907: Art. 114
Art. 114 
B. Divorzi sin basa d' in plant d' in consort 
I. Suenter avair vivì separadamain 
In consort po dumandar il divorzi, sch' ils consorts han vivì - al cumenzament da la litispendenza dal plant u tar la midada al divorzi sin basa d' in plant - dapi almain 2 onns separadamain. 
Cudesch civil svizzer dals 10 da december 1907: Art. 115
Art. 115 
II. Insupportabladad 
Avant la scadenza dal termin da 2 onns po in consort dumandar il divorzi, sche la cuntinuaziun da la lètg è insupportabla per el per motivs gravants che na pon betg vegnir attribuids ad el. 
Cudesch civil svizzer dals 10 da december 1907: Art. 116
Art. 116 
Cudesch civil svizzer dals 10 da december 1907: Art. 117
Art. 117 
A. Premissas e procedura 
^1 Ils consorts pon dumandar la separaziun sut las medemas premissas sco il divorzi. 
^2 … 
^3 Il dretg da dumandar il divorzi na vegn betg tangà tras la sentenzia da separaziun. 
Cudesch civil svizzer dals 10 da december 1907: Art. 118
Art. 118 
B. Consequenzas da la separaziun 
^1 Tras la separaziun cumenza tenor la lescha la separaziun dals bains. 
^2 Dal rest vegnan applitgadas tenor il senn las disposiziuns davart la protecziun da la cuminanza matrimoniala. 
Cudesch civil svizzer dals 10 da december 1907: Art. 119
Art. 119 
A. Num 
Il consort che ha midà ses num a chaschun da la maridaglia salva quest num suenter il divorzi; el po dentant declerar da tut temp al funcziunari da stadi civil ch' el veglia puspè purtar ses num da nubil. 
Cudesch civil svizzer dals 10 da december 1907: Art. 120
Art. 120 
B. Dretg dals bains matrimonials e dretg d' ierta 
^1 Per la liquidaziun dals bains matrimonials valan las disposiziuns davart il dretg dals bains matrimonials. 
^2 Ils consorts divorziads n' han nagin dretg d' ierta legal in visavi l' auter e na pon far valair nagins dretgs tras disposiziuns per causa da mort ch' els han constituì avant la litispendenza da la procedura da divorzi. 
Cudesch civil svizzer dals 10 da december 1907: Art. 121
Art. 121 
C. Abitaziun da la famiglia 
^1 Sch' in consort è dependent da l' abitaziun da la famiglia pervia dals uffants u per auters motivs relevants, po il derschader attribuir ad el sulet ils dretgs e las obligaziuns che resultan tras il contract da locaziun, sche quai po vegnir pretendì raschunaivlamain da l' auter consort. 
^2 Il consort che n' è betg pli locatari stat bun solidaricamain per il tschains da locaziun, fin il mument che la relaziun da locaziun finescha u po vegnir terminada tenor contract u tenor lescha, maximalmain dentant durant 2 onns; sch' el vegn cità davant il derschader per pajar il tschains da locaziun, po el scuntrar l' import pajà cun las contribuziuns da mantegniment ch' el debitescha a l' auter consort, e quai en ratas en l' autezza dal tschains da locaziun mensil. 
^3 Sche l' abitaziun da la famiglia appartegna ad in consort, po il derschader conceder a l' auter consort - sut las medemas cundiziuns - in dretg d' abitar per ina durada limitada e cunter ina indemnisaziun adequata u tegnend quint da las contribuziuns da mantegniment. Sche novs fatgs relevants pretendan quai, sto il dretg d' abitar vegnir restrenschì u abolì. 
Cudesch civil svizzer dals 10 da december 1907: Art. 122
Art. 122 
D. Prevenziun professiunala 
I. Avant l' entrada d' in cas da prevenziun 
1. Partiziun da la prestaziun d' extrada 
^1 Sch' in u sche tuts dus consorts appartegnan ad ina instituziun da la prevenziun professiunala e sch' i n' è betg entrà in cas da prevenziun, ha mintga consort il dretg da la mesadad da la prestaziun d' extrada da l' auter consort, calculada per la durada da la lètg tenor las disposiziuns da la Lescha dals 17 da december 1993 davart la libra circulaziun. 
^2 Sch' ils consorts han pretensiuns vicendaivlas, sto vegnir partida mo la differenza tranter questas pretensiuns. 
Cudesch civil svizzer dals 10 da december 1907: Art. 123
Art. 123 
2. Renunzia ed exclusiun 
^1 En la cunvegna po in consort renunziar dal tuttafatg u per part a ses dretg, sch' ina prevenziun correspundenta per vegliadetgna e per invaliditad è garantida en autra moda. 
^2 Il derschader po refusar dal tuttafatg u per part la partiziun, sch' ella fiss evidentamain malgista suenter il divorzi pervia da la liquidaziun dals bains matrimonials u pervia da las relaziuns economicas dals consorts. 
Cudesch civil svizzer dals 10 da december 1907: Art. 124
Art. 124 
II. Suenter l' entrada d' in cas da prevenziun u sche la partiziun n' è betg pussaivla 
^1 Sch' igl è gia entrà in cas da prevenziun tar in u tar tuts dus consorts u sche pretensiuns or da la prevenziun professiunala, ch' èn vegnidas acquistadas durant la lètg, na pon betg vegnir partidas per auters motivs, vegn debitada ina indemnisaziun adequata. 
^2 Il derschader po obligar il debitur da garantir l' indemnisaziun, sche las circumstanzas giustifitgeschan quai. 
Cudesch civil svizzer dals 10 da december 1907: Art. 125
Art. 125 
E. Mantegniment suenter il divorzi 
I. Premissas 
^1 Sch' i na po betg vegnir pretendì d' in consort ch' el surpiglia sez l' agen mantegniment duì, inclusiv ina prevenziun adequata per la vegliadetgna, al sto l' auter consort pajar ina contribuziun adequata. 
^2 Per decider, sch' ina contribuziun sto vegnir pajada, e - sche quai è il cas - per fixar l' import e la durada, ston vegnir resguardads en spezial ils suandants puncts: 
1. la repartiziun da las incumbensas durant la lètg; 
2. la durada da la lètg; 
3. il nivel da vita dals consorts durant la lètg; 
4. la vegliadetgna e la sanadad dals consorts; 
5. las entradas e la facultad dals consorts; 
6. la dimensiun e la durada da la tgira che sto anc vegnir purschida als uffants; 
7. la scolaziun professiunala e las perspectivas da gudogn dals consorts sco er ils custs probabels per l' integraziun professiunala da la persuna sustegnida; 
8. las aspectativas da l' assicuranza federala per vegls e survivents e da la prevenziun professiunala u d' ina autra prevenziun privata u statala, inclusiv ils resultats previsibels da la partiziun da las prestaziuns d' extrada. 
^3 Excepziunalmain po ina contribuziun vegnir refusada u reducida, sch' ella fiss evidentamain malgista, en spezial perquai che la persuna sustegnida: 
1. ha violà grevamain sia obligaziun da contribuir al mantegniment da la famiglia; 
2. ha chaschunà da levsenn sia basegnusadad; 
3. ha commess in act chastiabel grev cunter il debitur u cunter ina persuna che stat datiers a quel; 
Cudesch civil svizzer dals 10 da december 1907: Art. 126
Art. 126 
II. Modalitads da la contribuziun da mantegniment 
^1 Il derschader determinescha la contribuziun da mantegniment en furma d' ina renta e fixescha il termin, a partir dal qual la contribuziun sto vegnir pajada. 
^2 Sche circumstanzas spezialas giustifitgeschan quai, po vegnir fixada er ina indemnisaziun empè d' ina renta. 
^3 Il derschader po colliar tschertas cundiziuns cun la contribuziun da mantegniment. 
Cudesch civil svizzer dals 10 da december 1907: Art. 127
Art. 127 
III. Renta 
1. Disposiziuns spezialas 
En la cunvegna pon ils consorts disponer che la renta fixada là na possia betg vegnir midada u possia vegnir midada mo per part. 
Cudesch civil svizzer dals 10 da december 1907: Art. 128
Art. 128 
2. Adattaziun a la chareschia 
Il derschader po ordinar che la contribuziun da mantegniment s' augmentia u sa reduceschia automaticamain en cas da tschertas midadas dals custs da viver. 
Cudesch civil svizzer dals 10 da december 1907: Art. 129
Art. 129 
3. Midada tras sentenzia 
^1 Sche las relaziuns sa midan considerablamain u permanentamain, po la renta vegnir reducida, abolida u suspendida per in tschert temp; ina meglieraziun da las relaziuns da la persuna sustegnida sto vegnir resguardada mo, sch' ina renta che cuvra il mantegniment duì ha pudì vegnir fixada en la sentenzia da divorzi. 
^2 La persuna sustegnida po pretender per l' avegnir che la renta vegnia adattada a la chareschia, sche las entradas dal debitur èn creschidas en moda imprevisa suenter il divorzi. 
^3 Entaifer 5 onns dapi il divorzi po la persuna sustegnida pretender ch' i vegnia fixada ina renta u che quella vegnia auzada, sch' igl è vegnì menziunà en la sentenzia ch' i na saja betg stà pussaivel da fixar ina renta che basta per cuvrir il mantegniment duì, ma sche la situaziun economica dal debitur è sa meglierada en il fratemp. 
Cudesch civil svizzer dals 10 da december 1907: Art. 130
Art. 130 
4. Extincziun tras lescha 
^1 L' obligaziun da mantegniment extingua tras la mort da la persuna sustegnida u dal debitur. 
^2 Cun resalva d' ina autra cunvegna extingua ella er, sche la persuna sustegnida marida puspè. 
Cudesch civil svizzer dals 10 da december 1907: Art. 131
Art. 131 
IV. Execuziun 
1. Agid d' incasso e pajaments anticipads 
^1 Sch' il debitur n' ademplescha betg l' obligaziun da mantegniment, ha l' autoritad per la protecziun d' uffants u in auter post designà dal dretg chantunal da gidar en moda adequata e per regla gratuitamain la persuna sustegnida, che dumonda quai, a survegnir la contribuziun da mantegniment. 
^2 Al dretg public resti resalvà da reglar il pajament d' anticipaziuns, sch' il debitur n' ademplescha betg sia obligaziun da mantegniment. 
^3 Sche la cuminanza publica procura per il mantegniment da la persuna sustegnida, van las contribuziuns da mantegniment cun tut ils dretgs a la cuminanza publica. 
Cudesch civil svizzer dals 10 da december 1907: Art. 132
Art. 132 
2. Avis als debiturs e garanzia 
^1 Sch' il debitur tralascha d' ademplir l' obligaziun da mantegniment, po il derschader avisar ses debiturs da prestar ils pajaments dal tuttafatg u per part a la persuna sustegnida. 
^2 Sch' il debitur tralascha persistentamain d' ademplir sia obligaziun da mantegniment u sch' i po vegnir supponì ch' el prendia mesiras per fugir u ch' el sfarlattia u laschia svanir sia facultad, al po il derschader obligar da prestar ina garanzia adequata per las contribuziuns da mantegniment futuras. 
Cudesch civil svizzer dals 10 da december 1907: Art. 133
Art. 133 
F. Uffants 
I. Dretgs ed obligaziuns dals geniturs 
^1 Il derschader attribuescha la tgira genituriala ad in genitur e regla - tenor las disposiziuns davart ils effects da la relaziun da figlialanza - il dretg sin ina relaziun persunala cun l' uffant e la contribuziun da mantegniment da l' auter genitur. La contribuziun da mantegniment po vegnir fixada uschia, ch' ella sto vegnir pajada er suenter ch' ils uffants han cuntanschì la maiorennitad. 
^2 Per attribuir la tgira genituriala e per reglar la relaziun persunala cun l' uffant tegna il derschader quint da tut las circumstanzas ch' èn relevantas per il bainstar da l' uffant; el resguarda ina proposta cuminaivla dals geniturs ed - uschenavant sco pussaivel - l' opiniun da l' uffant. 
^3 Sch' ils geniturs èn s' accordads en ina cunvegna approvabla davart lur participaziun a la tgira da l' uffant e davart la repartiziun dals custs da mantegniment, lascha il derschader - sin dumonda cuminaivla dals geniturs - la tgira genituriala a tuts dus geniturs, sche quai è cumpatibel cun il bainstar da l' uffant. 
Cudesch civil svizzer dals 10 da december 1907: Art. 134
Art. 134 
II. Midada da las relaziuns 
^1 Sin giavisch d' in genitur, da l' uffant u da l' autoritad per la protecziun d' uffants sto la repartiziun da la tgira genituriala vegnir reglada da nov, sche midadas essenzialas da las relaziuns pretendan quai per il bainstar da l' uffant. 
^2 Las premissas per midar la contribuziun da mantegniment u il dretg sin ina relaziun persunala cun l' uffant sa drizzan tenor las disposiziuns davart ils effects da la relaziun da figlialanza. 
^3 Sch' ils geniturs èn d' accord u sch' in genitur è mort, è l' autoritad per la protecziun d' uffants cumpetenta per reglar da nov la tgira genituriala e per approvar in contract da mantegniment. En ils ulteriurs cas decida il derschader ch' è cumpetent per midar la sentenzia da divorzi. 
^4 Sch' il derschader ha da decider davart la midada da la tgira genituriala u da la contribuziun da mantegniment per l' uffant minoren, regla el sche necessari er da nov la relaziun persunala cun l' uffant; en ils auters cas decida l' autoritad per la protecziun d' uffants davart la midada da la relaziun persunala cun l' uffant. 
Cudesch civil svizzer dals 10 da december 1907: Art. 135
Art. 135-149 
Cudesch civil svizzer dals 10 da december 1907: Art. 150
Art. 150-158 
abolì 
Cudesch civil svizzer dals 10 da december 1907: Art. 159
Art. 159 
A. Cuminanza conjugala; dretgs ed obligaziuns dals consorts 
^1 La celebraziun da la maridaglia fundescha la cuminanza conjugala. 
^2 Ils consorts s' obligheschan da cooperar en armonia al bainstar da la cuminanza e d' avair quità cuminaivlamain dals uffants. 
^3 Els duain esser fidaivels ed assister in a l' auter. 
Cudesch civil svizzer dals 10 da december 1907: Art. 160
Art. 160 
B. Num 
^1 Mintga consort salva ses num. 
^2 Ils spus pon dentant declerar al funcziunari da stadi civil ch' els veglian purtar il num da nubil da la spusa u dal spus sco num da famiglia cuminaivel. 
^3 Sch' ils spus salvan lur num, fixeschan els, tgenin da lur nums da nubil ch' ils uffants duain purtar. En cas motivads po il funcziunari da stadi civil liberar ils spus da questa obligaziun. 
Cudesch civil svizzer dals 10 da december 1907: Art. 161
Art. 161 
C. Dretg da burgais 
Mintga consort salva ses dretg da burgais chantunal e communal. 
Cudesch civil svizzer dals 10 da december 1907: Art. 162
Art. 162 
D. Abitaziun conjugala 
Ils consorts fixeschan cuminaivlamain l' abitaziun conjugala. 
Cudesch civil svizzer dals 10 da december 1907: Art. 163
Art. 163 
E. Mantegniment da la famiglia 
I. En general 
^1 Ils consorts procuran cuminaivlamain, mintgin tenor sias forzas, per il mantegniment adequat da la famiglia. 
^2 Els sa cunvegnan davart la contribuziun che mintgin duai prestar, numnadamain tras pajaments en daners, cun far il tegnairchasa, cun tgirar ils uffants u tras l' agid en la professiun u en l' interpresa da l' auter. 
^3 Faschond quai resguardan els ils basegns da la cuminanza conjugala e lur circumstanzas persunalas. 
Cudesch civil svizzer dals 10 da december 1907: Art. 164
Art. 164 
II. Import a libra disposiziun 
^1 Il consort che fa il tegnairchasa, che tgira ils uffants ubain che gida l' auter en la professiun u en l' interpresa ha il dretg da survegnir da l' auter in import regular ed adequat a libra disposiziun. 
^2 Tar la fixaziun da quest import ston vegnir resguardadas las atgnas entradas dal consort che ha il dretg da survegnir quest import ed ina prevenziun plain responsabladad per la famiglia, per la professiun u per l' interpresa. 
Cudesch civil svizzer dals 10 da december 1907: Art. 165
Art. 165 
III. Contribuziuns extraordinarias d' in consort 
^1 Sch' in consort ha collavurà en la professiun u en l' interpresa da l' auter considerablamain dapli che quai che sia contribuziun al mantegniment da la famiglia pretenda, ha el persuenter il dretg da survegnir ina indemnisaziun adequata. 
^2 Quai vala er, sch' in consort ha prestà or da sias entradas u or da sia facultad vi dal mantegniment da la famiglia considerablamain dapli che quai ch' el era obligà da far. 
^3 In consort na po dentant betg pretender ina indemnisaziun, sch' el ha prestà sia contribuziun extraordinaria sin basa d' in contract da lavur, d' in contract d' emprest u d' in contract da societad ubain d' ina autra relaziun giuridica. 
Cudesch civil svizzer dals 10 da december 1907: Art. 166
Art. 166 
F. Represchentanza da la cuminanza conjugala 
^1 Durant la vita cuminaivla represchenta mintga consort la cuminanza conjugala per ils basegns currents da la famiglia. 
^2 Per ils auters basegns da la famiglia po in consort represchentar la cuminanza conjugala mo: 
1. sch' el è vegnì autorisà latiers da l' auter consort u dal derschader; 
2. sche l' interess da la cuminanza conjugala na tolerescha nagina suspensiun da l' affar e l' auter consort na po betg dar ses consentiment pervia da malsogna, pervia d' absenza u per motivs sumegliants. 
^3 Mintga consort s' oblighescha persunalmain tras ses acts ed el oblighescha solidaricamain er l' auter consort, uschenavant che ses acts na surpassan betg l' autorisaziun da represchentanza en moda vesaivla per terzas persunas. 
Cudesch civil svizzer dals 10 da december 1907: Art. 167
Art. 167 
G. Professiun ed interpresa dals consorts 
Tar la tscherna e tar l' execuziun da sia professiun u da sia interpresa prenda mintga consort resguard da l' auter e dal bainstar da la cuminanza conjugala. 
Cudesch civil svizzer dals 10 da december 1907: Art. 168
Art. 168 
H. Acts giuridics dals consorts 
I. En general 
Mintga consort po concluder acts giuridics cun l' auter u cun terzas persunas, sche la lescha na dispona betg autramain. 
Cudesch civil svizzer dals 10 da december 1907: Art. 169
Art. 169 
II. Abitaziun da la famiglia 
^1 Senza il consentiment expressiv da l' auter consort na po in consort ni desdir in contract da locaziun ni vender la chasa u l' abitaziun da la famiglia ni restrenscher ils dretgs vi da quella tras auters acts giuridics. 
^2 Sch' il consort na po betg cuntanscher quest consentiment u sche quel al vegn refusà senza in motiv plausibel, po el appellar al derschader. 
Cudesch civil svizzer dals 10 da december 1907: Art. 170
Art. 170 
J. Obligaziun da dar infurmaziuns 
^1 Mintga consort po pretender da l' auter infurmaziuns davart sias entradas, davart sia facultad e davart ses debits. 
^2 Sin dumonda po il derschader obligar l' auter consort u terzas persunas da dar las infurmaziuns necessarias e da preschentar ils documents necessaris. 
^3 Resalvà resta il secret professiunal dals advocats, dals notars, dals medis, dals spirituals e da lur persunas auxiliaras. 
Cudesch civil svizzer dals 10 da december 1907: Art. 171
Art. 171 
K. Protecziun da la cuminanza conjugala 
I. Posts da cussegliaziun 
Ils chantuns procuran ch' ils consorts possian sa drizzar cuminaivlamain u individualmain ad in post da cussegliaziun per dumondas da lètg e da famiglia en cas da difficultads en la lètg. 
Cudesch civil svizzer dals 10 da december 1907: Art. 172
Art. 172 
II. Mesiras giudizialas 
1. En general 
^1 Sch' in consort n' ademplescha betg sias obligaziuns vers la famiglia u sch' ils consorts n' èn betg perina en ina chaussa ch' è relevanta per la cuminanza conjugala, pon els appellar cuminaivlamain u individualmain al derschader per ina intermediaziun. 
^2 Il derschader admonescha ils consorts d' ademplir lur obligaziuns ed emprova d' als reconciliar; cun lur consentiment po el consultar experts u recumandar als consorts da sa drizzar ad in post da cussegliaziun per dumondas da lètg e da famiglia. 
^3 Sin giavisch d' in consort prenda il derschader las mesiras ch' èn previsas da la lescha, sche quai è necessari. La disposiziun davart la protecziun da la persunalitad cunter violenza, cunter smanatschas u cunter persecuziuns è applitgabla tenor il senn. 
Cudesch civil svizzer dals 10 da december 1907: Art. 173
Art. 173 
2. Durant la vita cuminaivla 
a. Prestaziuns en daners 
^1 Sin dumonda d' in consort fixescha il derschader las prestaziuns en daners per il mantegniment da la famiglia. 
^2 Medemamain sin dumonda d' in consort fixescha el l' import per quel consort che fa il tegnairchasa, che tgira ils uffants ubain che gida l' auter en la professiun u en l' interpresa. 
^3 Questas contribuziuns pon vegnir pretendidas per il futur e per l' onn avant l' inoltraziun da la dumonda. 
Cudesch civil svizzer dals 10 da december 1907: Art. 174
Art. 174 
b. Retratga da l' autorisaziun da represchentanza 
^1 Sch' in consort surpassa sia autorisaziun per la represchentanza da la cuminanza conjugala u sch' el sa mussa dad esser inabel da l' exequir, po il derschader - sin dumonda da l' auter consort - retrair ad el dal tuttafatg u per part l' autorisaziun da represchentanza. 
^2 Il consort che fa la dumonda dastga communitgar la retratga a terzas persunas mo cun in avis persunal. 
^3 Vers terzas persunas da buna fai vala la retratga mo, sche quella è vegnida publitgada sin ordinaziun dal derschader. 
Cudesch civil svizzer dals 10 da december 1907: Art. 175
Art. 175 
3. Schliaziun da la chasada cuminaivla 
a. Motivs 
In consort ha il dretg da schliar la chasada cuminaivla per uschè ditg che sia persunalitad, sia segirezza economica u il bainstar da la famiglia è periclità seriusamain tras la convivenza. 
Cudesch civil svizzer dals 10 da december 1907: Art. 176
Art. 176 
b. Regulaziun da la vita separada 
^1 Sche la schliaziun da la chasada cuminaivla è giustifitgada, sto il derschader sin dumonda d' in consort: 
1. fixar las prestaziuns en daners ch' in consort debitescha a l' auter; 
2. reglar l' utilisaziun da l' abitaziun e da la rauba da chasa; 
3. ordinar la separaziun dals bains, sche las circumstanzas giustifitgeschan quai. 
^2 Questa dumonda po in consort er far, sche la convivenza è nunpussaivla, en spezial perquai che l' auter la refusa senza motivs. 
^3 Sch' ils consorts han uffants minorens, prenda il derschader las mesiras necessarias tenor las disposiziuns davart ils effects da la relaziun da figlialanza. 
Cudesch civil svizzer dals 10 da december 1907: Art. 177
Art. 177 
4. Avis als debiturs 
Sch' in consort n' ademplescha betg sia obligaziun da mantegniment vers la famiglia, po il derschader ordinar a ses debiturs da prestar dal tuttafatg u per part lur pajaments a l' auter consort. 
Cudesch civil svizzer dals 10 da december 1907: Art. 178
Art. 178 
5. Restricziuns da l' autorisaziun da disponer 
^1 Uschenavant ch' igl è necessari per segirar la basa economica da la famiglia u per ademplir in' obligaziun da facultad or da la cuminanza conjugala, po il derschader - sin dumonda d' in consort - far depender dal consentiment da quest consort l' autorisaziun da disponer da tschertas valurs da facultad. 
^2 Il derschader prenda las mesiras segirantas adattadas. 
^3 Sch' el scumonda ad in consort da disponer d' in bain immobigliar, lascha el inscriver quai d' uffizi en il register funsil. 
Cudesch civil svizzer dals 10 da december 1907: Art. 179
Art. 179 
6. Midada da las relaziuns 
^1 Sche las relaziuns sa midan, adatta il derschader - sin dumonda d' in consort - las mesiras ed abolescha quellas, sche lur motivs èn crudads davent; en quai che reguarda il contact persunal e las mesiras per la protecziun dals uffants resta resalvada la cumpetenza da l' autoritad per la protecziun d' uffants. 
^2 Sch' ils consorts cumenzan danovamain a viver ensemen, crodan davent las mesiras ch' èn vegnidas ordinadas per la vita separada, cun excepziun da la separaziun dals bains e da las mesiras per la protecziun dals uffants. 
Cudesch civil svizzer dals 10 da december 1907: Art. 180
Art. 180 
Cudesch civil svizzer dals 10 da december 1907: Art. 181
Art. 181 
A. Urden ordinari dals bains 
Ils consorts èn suttamess a las prescripziuns davart la participaziun als acquists, sch' els na fixeschan betg insatge auter cun in contract matrimonial u nun ch' els sajan suttamess a l' urden extraordinari dals bains. 
Cudesch civil svizzer dals 10 da december 1907: Art. 182
Art. 182 
B. Contract matrimonial 
I. Cuntegn dal contract 
^1 In contract matrimonial po vegnir fatg avant u suenter la maridaglia. 
^2 Ils spus u ils consorts pon tscherner, annullar u midar lur urden dals bains mo entaifer ils limits da la lescha. 
Cudesch civil svizzer dals 10 da december 1907: Art. 183
Art. 183 
II. Abilitad da far in contract 
^1 Tgi che vul far in contract matrimonial, sto esser abel da giuditgar. 
^2 Persunas minorennas sco er persunas maiorennas sut ina curatella che cumpiglia la conclusiun d' in contract matrimonial, dovran il consentiment da lur represchentant legal. 
Cudesch civil svizzer dals 10 da december 1907: Art. 184
Art. 184 
III. Furma dal contract 
Il contract matrimonial sto vegnir documentà publicamain e vegnir suttascrit da las persunas contrahentas sco er eventualmain da la represchentanza legala. 
Cudesch civil svizzer dals 10 da december 1907: Art. 185
Art. 185 
C. Urden extraordinari dals bains 
I. Sin dumonda d' in consort 
1. Ordinaziun 
^1 La separaziun dals bains vegn ordinada dal derschader sin dumonda d' in consort, sch' in motiv relevant è avant maun. 
^2 In motiv relevant è avant maun en spezial: 
1. sche l' auter consort è surdebità u sche sia part dals bains cuminaivels vegn impegnada; 
2. sche l' auter consort periclitescha ils interess dal petent u da la cuminanza; 
3. sche l' auter consort refusa en moda nungiustifitgada l' approvaziun necessaria per ina disposiziun davart ils bains cuminaivels; 
4. sche l' auter consort refusa da dar al petent infurmaziuns davart sias entradas, davart sia facultad e davart ses debits u davart ils bains cuminaivels. 
5. sche l' auter consort n' è permanentamain betg abel da giuditgar. 
^3 Sch' in consort n' è permanentamain betg abel da giuditgar, po ses represchentant legal pretender er per quest motiv d' ordinar la separaziun dals bains. 
Cudesch civil svizzer dals 10 da december 1907: Art. 186
Art. 186 
2. … 
Cudesch civil svizzer dals 10 da december 1907: Art. 187
Art. 187 
3. Aboliziun 
^1 Cun in contract matrimonial pon ils consorts decider da tut temp da reprender l' anteriur urden dals bains u da fixar in auter. 
^2 Sch' il motiv per la separaziun dals bains è crudà davent, po il derschader ordinar - sin dumonda d' in consort - che l' anteriur urden dals bains vegnia restabilì. 
Cudesch civil svizzer dals 10 da december 1907: Art. 188
Art. 188 
II. En cas da concurs e da sequestraziun 
1. Concurs 
Consorts che han ina cuminanza dals bains vegnan suttamess tenor la lescha a la separaziun dals bains, sch' i vegn declerà il concurs dad in dad els. 
Cudesch civil svizzer dals 10 da december 1907: Art. 189
Art. 189 
2. Sequestraziun 
a. Ordinaziun 
Sch' in consort che viva en cuminanza dals bains è vegnì stumà pervia d' ina agen debit e sche sia part dals bains cuminaivels è vegnida impegnada, po l' autoritad da surveglianza en fatgs da scussiun pretender dal derschader d' ordinar la separaziun dals bains. 
Cudesch civil svizzer dals 10 da december 1907: Art. 190
Art. 190 
b. Dumonda 
^1 La dumonda sa drizza cunter tuts dus consorts. 
^2 … 
Cudesch civil svizzer dals 10 da december 1907: Art. 191
Art. 191 
3. Aboliziun 
^1 Sch' ils crediturs èn cuntentads, po il derschader ordinar - sin dumonda d' in consort - che l' anteriur stadi dals bains vegnia restabilì. 
^2 Cun in contract matrimonial pon ils consorts fixar la participaziun als acquists. 
Cudesch civil svizzer dals 10 da december 1907: Art. 192
Art. 192 
III. Liquidaziun dals bains matrimonials 
En cas d' ina separaziun dals bains valan per la liquidaziun dals bains matrimonials las disposiziuns da l' urden vertent dals bains, sche la lescha na dispona betg autramain. 
Cudesch civil svizzer dals 10 da december 1907: Art. 193
Art. 193 
D. Protecziun dals crediturs 
^1 Cun stabilir e cun midar l' urden dals bains u cun liquidar ils bains matrimonials tranter ils consorts na dastgan ils crediturs d' in consort u da la cuminanza conjugala betg vegnir restrenschids en lur dretg da vegnir indemnisads or da la facultad dal consort u da la cuminanza conjugala. 
^2 Sch' ina tala facultad è passada en proprietad d' in consort, ha quel da pajar ils debits. El po però sa deliberar da questa obligaziun, sch' el cumprova che la facultad obtegnida na basta betg per pajar quests debits. 
Cudesch civil svizzer dals 10 da december 1907: Art. 194
Art. 194 
E. … 
Cudesch civil svizzer dals 10 da december 1907: Art. 195
Art. 195 
F. Administraziun da la facultad d' in consort tras l' auter 
^1 Sch' in consort ha confidà expressivamain u taciturnamain l' administraziun da sia facultad a l' auter, valan las disposiziuns davart il mandat, uschenavant ch' els n' han fixà insatge auter. 
^2 Las disposiziuns davart il pajament dals debits tranter consorts restan resalvadas. 
Cudesch civil svizzer dals 10 da december 1907: Art. 195a
Art. 195a 
G. Inventari 
^1 Mintga consort po pretender da tut temp da l' auter ch' el coopereschia ad inventarisar tras in document public lur valurs da facultad. 
^2 In tal inventari vegn considerà sco correct, sch' el è vegnì fatg entaifer 1 onn suenter che las valurs da facultad èn vegnidas appurtadas en la lètg. 
Cudesch civil svizzer dals 10 da december 1907: Art. 196
Art. 196 
A. Relaziuns da proprietad 
I. Cumposiziun 
L' urden dals bains da la participaziun als acquists cumpiglia l' acquist ed ils bains propris da mintga consort. 
Cudesch civil svizzer dals 10 da december 1907: Art. 197
Art. 197 
II. Acquists 
^1 Acquists èn valurs da facultad ch' in consort acquista cunter pajament durant la durada da l' urden dals bains. 
^2 L' acquist d' in consort cumpiglia en spezial: 
1. il gudogn tras sia lavur; 
2. las prestaziuns d' instituziuns da prevenziun per il persunal, d' assicuranzas socialas e d' instituziuns dal provediment social; 
3. las indemnisaziuns pervia da l' incapacitad da lavurar; 
4. ils retgavs da ses bains propris; 
5. ils bains acquistads en substituziun dals acquists. 
Cudesch civil svizzer dals 10 da december 1907: Art. 198
Art. 198 
III. Bains propris 
1. Tenor lescha 
Bains propris èn tenor la lescha: 
1. ils objects che servan ad in consort exclusivamain per il diever persunal; 
2. las valurs da facultad che appartegnan ad in consort al cumenzament da l' urden dals bains u ch' el survegn pli tard tras ierta u en in' autra moda gratuita; 
3. pretensiuns da satisfacziun morala; 
4. ils bains acquistads en substituziun da bains propris. 
Cudesch civil svizzer dals 10 da december 1907: Art. 199
Art. 199 
2. Tenor contract matrimonial 
^1 Tras contract matrimonial pon ils consorts declerar sco bains propris valurs da facultad acquistadas ch' èn destinadas per exequir ina professiun u per manar ina interpresa. 
^2 Tras contract matrimonial pon ils consorts ultra da quai fixar ch' ils retgavs dals bains propris na furman betg ina part da l' acquist. 
Cudesch civil svizzer dals 10 da december 1907: Art. 200
Art. 200 
IV. Cumprova 
^1 Tgi che pretenda ch' ina tscherta valur da facultad saja la proprietad d' in u da l' auter consort, sto cumprovar quai. 
^2 Sche quai na po betg vegnir cumprovà, vegn presumà che la valur da facultad saja en cumproprietad da tuts dus consorts. 
^3 Tut la facultad d' in consort vala sco acquist fin ch' igl è cumprovà il cuntrari. 
Cudesch civil svizzer dals 10 da december 1907: Art. 201
Art. 201 
B. Administraziun, giudida e disposiziun 
^1 Mintga consort administrescha e giauda ses acquist e ses bains propris e dispona da quels entaifer ils limits da la lescha. 
^2 Sch' ina valur da facultad è proprietad da tuts dus consorts, na po in consort betg disponer da sia part senza il consentiment da l' auter, nun ch' els sajan sa cunvegnids autramain. 
Cudesch civil svizzer dals 10 da december 1907: Art. 202
Art. 202 
C. Responsabladad vers terzas persunas 
Mintga consort stat bun per ses debits cun sia entira facultad. 
Cudesch civil svizzer dals 10 da december 1907: Art. 203
Art. 203 
D. Debits tranter consorts 
^1 L' urden dals bains n' ha nagina influenza sin il termin da pajament dals debits tranter consorts. 
^2 Sch' il pajament da debits en daners u sche la restituziun da chaussas debitadas chaschuna al consort debitur grondas difficultads che pericliteschan la cuminanza conjugala, po el pretender ch' i al vegnian concedids termins da pajament; sche las circumstanzas giustifitgeschan quai, sto vegnir prestada ina garanzia. 
Cudesch civil svizzer dals 10 da december 1907: Art. 204
Art. 204 
E. Schliaziun da l' urden dals bains e liquidaziun 
I. Mument da la schliaziun 
^1 L' urden dals bains vegn schlià cun la mort d' in dals consorts u cun la cunvegna d' in auter urden dals bains. 
^2 En cas da divorzi, da separaziun, d' ina decleraziun da nunvalaivladad da la lètg u d' ina ordinaziun giudiziala da la separaziun dals bains cumenza la schliaziun dals bains retroactivamain il di che la dumonda è vegnida inoltrada. 
Cudesch civil svizzer dals 10 da december 1907: Art. 205
Art. 205 
II. Prender enavos valurs da facultad e regulaziun dals debits 
1. En general 
^1 Mintga consort prenda enavos sias valurs da facultad che sa chattan en possess da l' auter consort. 
^2 Sch' ina valur da facultad sa chatta en cumproprietad e sch' in consort cumprova in interess predominant, po el pretender ultra da las autras mesiras legalas, che questa valur da facultad vegnia attribuida cumplainamain ad el cunter indemnisaziun da l' auter consort. 
^3 Ils consorts reglan lur debits vicendaivels. 
Cudesch civil svizzer dals 10 da december 1907: Art. 206
Art. 206 
2. Part da la plivalur dal consort 
^1 Sch' in consort ha gidà ad acquistar, a meglierar u a mantegnair objects da facultad da l' auter senza cuntraprestaziun correspundenta e sch' igl exista ina plivalur il mument da la liquidaziun, correspunda sia pretensiun a la part da sia contribuziun ed ella vegn calculada tenor la valur actuala dals objects da facultad; sch' i resulta percunter ina valur reducida, correspunda la pretensiun a la contribuziun prestada. 
^2 Sch' in da quests objects da facultad è vegnì vendì avant, vegn la pretensiun calculada tenor il retgav ch' è vegnì cuntanschì tar la vendita ed ella sto vegnir pajada immediatamain. 
^3 Cun ina cunvegna en scrit pon ils consorts excluder u midar la part da la plivalur. 
Cudesch civil svizzer dals 10 da december 1907: Art. 207
Art. 207 
III. Calculaziun da l' avanzament da mintga consort 
1. Liquidaziun da l' acquist e dals bains propris 
^1 L' acquist ed ils bains propris da mintga consort vegnan liquidads tenor lur stadi il mument che l' urden dals bains vegn schlià. 
^2 La prestaziun da chapital ch' in consort ha survegnì d' ina instituziun da prevenziun u pervia d' incapacitad da lavurar, vegn attribuida als bains propris e quai per l' import da la valur chapitalisada da la renta che tutgass al consort tar la schliaziun da l' urden dals bains. 
Cudesch civil svizzer dals 10 da december 1907: Art. 208
Art. 208 
2. Attribuziun als acquists 
^1 Als acquists vegnan attribuidas: 
1. las donaziuns gratuitas ch' in consort ha fatg durant ils ultims 5 onns avant la schliaziun da l' urden dals bains senza il consentiment da l' auter consort, cun excepziun dals regals occasiunals usitads; 
2. alienaziuns da facultad ch' in consort ha fatg durant la durada da l' urden dals bains per sminuir la part da l' auter consort. 
^2 … 
Cudesch civil svizzer dals 10 da december 1907: Art. 209
Art. 209 
3. Cumpensaziuns tranter acquist e bains propris 
^1 Sch' igl èn vegnids pajads debits da l' acquist or dals bains propris u debits dals bains propris or da l' acquist d' in consort, exista ina pretensiun d' indemnisaziun en cas d' ina liquidaziun dals bains matrimonials. 
^2 In debit engrevgescha la massa da facultad, cun la quala el stat en in connex real, en cas da dubi engrevgescha el però l' acquist. 
^3 Sche meds finanzials dad ina massa da facultad han gidà ad acquistar, a meglierar u a mantegnair objects da facultad da l' autra e sch' i resulta da quai ina plivalur u ina valur reducida, correspunda la pretensiun d' indemnisaziun a la part da la contribuziun ed ella vegn calculada tenor la valur dals objects da facultad il mument da la liquidaziun u da l' alienaziun. 
Cudesch civil svizzer dals 10 da december 1907: Art. 210
Art. 210 
4. Avanzament 
^1 L' avanzament è quai che resta da la valur totala da l' acquist, inclusiv las valurs da facultad e las cumpensaziuns quintadas latiers, suenter la deducziun dals debits che engrevgeschan l' acquist. 
^2 In deficit na vegn betg resguardà. 
Cudesch civil svizzer dals 10 da december 1907: Art. 211
Art. 211 
IV. Taxaziun 
1. Valur commerziala 
En cas d' ina liquidaziun dals bains matrimonials ston ils objects da facultad vegnir taxads per lur valur commerziala. 
Cudesch civil svizzer dals 10 da december 1907: Art. 212
Art. 212 
2. Valur da rendita 
a. En general 
^1 In manaschi agricul ch' in consort administrescha persunalmain vinavant sco proprietari u per il qual il consort survivent u in descendent pretenda motivadamain ch' el vegnia attribuì dal tuttafatg ad el, sto vegnir taxà per la valur da rendita tar la calculaziun da la part da la plivalur e da la pretensiun da participaziun. 
^2 Il proprietari dal manaschi agricul u ses ertavels pon far valair envers l' auter consort sco part da la plivalur u sco pretensiun da participaziun mo l' import ch' els han survegnì, cur ch' il manaschi agricul è vegnì mess a quint per la valur commerziala. 
^3 Las disposiziuns dal dretg d' ierta davart la valitaziun e davart la part dals cunertavels vi dal gudogn valan tenor il senn. 
Cudesch civil svizzer dals 10 da december 1907: Art. 213
Art. 213 
b. Circumstanzas spezialas 
^1 La valur imputabla po vegnir augmentada adequatamain, sche circumstanzas spezialas giustifitgeschan quai. 
^2 Sco circumstanzas spezialas valan en spezial ils basegns da mantegniment dal consort survivent, il pretsch da cumpra dal manaschi agricul inclusiv las investiziuns u las relaziuns da facultad dal consort che posseda il manaschi agricul. 
Cudesch civil svizzer dals 10 da december 1907: Art. 214
Art. 214 
3. Mument decisiv 
^1 Il mument da la liquidaziun è il mument decisiv per la valur da l' acquist avant maun tar la schliaziun da l' urden dals bains. 
^2 Per valurs da facultad che vegnan attribuidas a l' acquist è decisiv il mument ch' ellas èn vegnidas alienadas. 
Cudesch civil svizzer dals 10 da december 1907: Art. 215
Art. 215 
V. Participaziun a l' avanzament 
1. Tenor lescha 
^1 Mintga consort u ses ertavels han il dretg da survegnir la mesadad da l' avanzament da l' auter. 
^2 Las pretensiuns vegnan scuntradas. 
Cudesch civil svizzer dals 10 da december 1907: Art. 216
Art. 216 
2. Tenor contract 
a. En general 
^1 Tras contract matrimonial po vegnir fixada in' autra participaziun a l' avanzament. 
^2 Talas cunvegnas na dastgan betg pregiuditgar ils dretgs a la part obligatorica dals uffants na cuminaivels e da lur descendents. 
Cudesch civil svizzer dals 10 da december 1907: Art. 217
Art. 217 
b. En cas da divorzi, da separaziun, d' ina decleraziun da nunvalaivladad da la lètg u d' ina separaziun giudiziala dals bains 
En cas da divorzi, da separaziun, d' ina decleraziun da nunvalaivladad da la lètg u d' ina ordinaziun giudiziala da la separaziun dals bains valan cunvegnas davart la midada da la participaziun legala a l' avanzament mo, sch' il contract matrimonial prevesa quai expressivamain. 
Cudesch civil svizzer dals 10 da december 1907: Art. 218
Art. 218 
VI. Pajament da la pretensiun da participaziun e da la part da la plivalur 
1. Suspensiun dal pajament 
^1 Sch' il consort debitur vegn en grondas difficultads da stuair pajar immediatamain la pretensiun da participaziun e da la part da la plivalur, po el pretender ch' i al vegnian concedids termins da pajament. 
^2 Las pretensiuns da participaziun e la part da la plivalur ston vegnir tschainsidas a partir da la finiziun da la liquidaziun, nun che las partidas fixeschan insatge auter, ed ellas ston esser garantidas, sche las circumstanzas giustifitgeschan quai. 
Cudesch civil svizzer dals 10 da december 1907: Art. 219
Art. 219 
2. Abitaziun e rauba da chasa 
^1 Per ch' il consort survivent possia mantegnair sia moda da viver da fin ussa, al vegn concedì sin sia dumonda in dretg da giudida u in dretg d' abitar vi da la chasa u vi da l' abitaziun, nua ch' ils consorts han vivì e che appartegneva al consort mort, e quai cun l' imputaziun sin sia pretensiun da participaziun; resalvada resta in' autra cunvegna en il contract matrimonial. 
^2 Sut las medemas premissas po el pretender che la rauba da chasa al vegnia attribuida sco proprietad. 
^3 Nua che las circumstanzas giustifitgeschan quai, po vegnir concedida - sin dumonda dal consort survivent u dals auters ertavels legals dal defunct - la proprietad da la chasa u da l' abitaziun empè da la giudida u dal dretg d' abitar. 
^4 Il consort survivent na po betg far valair ses dretgs vi da localitads, nua ch' il defunct ha exequì ina professiun u nua ch' el ha manà ina interpresa e ch' in da ses descendents dovra per cuntinuar cun la professiun u cun l' interpresa dal defunct; las prescripziuns dal dretg d' ierta puril restan resalvadas. 
Cudesch civil svizzer dals 10 da december 1907: Art. 220
Art. 220 
3. Plant cunter terzas persunas 
^1 Sche la facultad dal consort debitur u sche sia ierta na cuvra betg la pretensiun da participaziun en cas d' ina liquidaziun dals bains matrimonials, pon il consort creditur u ses ertavels pretender da terzas persunas favurisadas da restituir las donaziuns imputablas a l' acquist, e quai fin a l' autezza da l' import mancant. 
^2 Il dretg da purtar plant scada 1 onn suenter ch' il consort u ses ertavels han survegnì enconuschientscha da la violaziun da lur dretgs, en mintga cas dentant 10 onns suenter la schliaziun da l' urden dals bains. 
^3 Dal rest valan las disposiziuns davart il plant da reducziun dal dretg d' ierta tenor il senn. 
Cudesch civil svizzer dals 10 da december 1907: Art. 221
Art. 221 
A. Relaziuns da proprietad 
I. Cumposiziun 
L' urden dals bains da la cuminanza dals bains cumpiglia ils bains cuminaivels ed ils bains propris da mintga consort. 
Cudesch civil svizzer dals 10 da december 1907: Art. 222
Art. 222 
II. Bains cuminaivels 
1. Cuminanza generala 
^1 La cuminanza dals bains generala reunescha la facultad e las entradas dals consorts ad ina suletta facultad, cun excepziun dals objects che appartegnan tenor la lescha als bains propris. 
^2 Ils bains cuminaivels appartegnan nundivididamain a tuts dus consorts. 
^3 Nagin dals consorts na po disponer da sia part dals bains cuminaivels. 
Cudesch civil svizzer dals 10 da december 1907: Art. 223
Art. 223 
2. Cuminanza limitada dals bains 
a. Cuminanza d' acquist 
^1 Tras contract matrimonial pon ils consorts limitar la cuminanza sin l' acquist. 
^2 Ils retgavs dals bains propris vegnan assegnads als bains cuminaivels. 
Cudesch civil svizzer dals 10 da december 1907: Art. 224
Art. 224 
b. Autras cuminanzas dals bains 
^1 Tras contract matrimonial pon ils consorts excluder da la cuminanza tschertas valurs da facultad u tscherts geners da valurs da facultad, sco bains immobigliars, l' acquist tras la lavur d' in consort u valurs da facultad, cun las qualas quel pratitgescha ina professiun u maina ina interpresa. 
^2 Ils retgavs da questas valurs da facultad na vegnan betg assegnads als bains cuminaivels, sch' i n' è betg fixà insatge auter. 
Cudesch civil svizzer dals 10 da december 1907: Art. 225
Art. 225 
III. Bains propris 
^1 Bains propris sa constitueschan tras contract matrimonial, tras donaziuns da terzas persunas u tenor la lescha. 
^2 Tenor la lescha cumpiglian ils bains propris da mintga consort ils objects che servan ad in consort exclusivamain per il diever persunal, sco er las pretensiuns da satisfacziun morala. 
^3 Quai ch' in consort po pretender sco part obligatorica d' ierta na pon ses parents betg al consegnar sco bains propris, sch' il contract matrimonial prevesa che questas valurs da facultad sajan bains cuminaivels. 
Cudesch civil svizzer dals 10 da december 1907: Art. 226
Art. 226 
IV. Cumprova 
Tut las valurs da facultad valan sco bains cuminaivels, uschè ditg ch' i n' è betg cumprovà ch' els èn bains propris d' in consort. 
Cudesch civil svizzer dals 10 da december 1907: Art. 227
Art. 227 
B. Administraziun e disposiziun 
I. Bains cuminaivels 
1. Administraziun ordinaria 
^1 Ils consorts administreschan ils bains cuminaivels en l' interess da la cuminanza conjugala. 
^2 En ils limits da l' administraziun ordinaria po mintga consort obligar la cuminanza e disponer dals bains cuminaivels. 
Cudesch civil svizzer dals 10 da december 1907: Art. 228
Art. 228 
2. Administraziun extraordinaria 
^1 Cun excepziun da l' administraziun ordinaria pon ils consorts obligar la cuminanza e disponer dals bains cuminaivels mo cuminaivlamain u l' in mo cun il consentiment da l' auter. 
^2 Terzas persunas dastgan premetter quest consentiment, uschenavant ch' ellas na san betg u na duain betg savair ch' el manca. 
^3 Las disposiziuns davart la represchentanza da la cuminanza conjugala restan resalvadas. 
Cudesch civil svizzer dals 10 da december 1907: Art. 229
Art. 229 
3. Professiun u interpresa da la cuminanza 
Sch' in dals consorts pratitgescha sulet ina professiun u maina sulet ina interpresa cun il consentiment da l' auter e cun meds finanzials dals bains cuminaivels, po el ademplir tut ils acts giuridics ch' èn colliads cun questas activitads. 
Cudesch civil svizzer dals 10 da december 1907: Art. 230
Art. 230 
4. Refusa ed acceptaziun dad iertas 
^1 Senza il consentiment da l' auter na po in consort ni refusar ina ierta che vegniss assegnada als bains cuminaivels ni acceptar ina ierta surchargiada cun debits. 
^2 Sch' il consort na po betg cuntanscher quest consentiment u sche quel al vegn refusà senza in motiv plausibel, po el appellar al derschader. 
Cudesch civil svizzer dals 10 da december 1907: Art. 231
Art. 231 
5. Responsabladad e custs administrativs 
^1 Per acziuns che pertutgan ils bains cuminaivels è mintga consort responsabel tar la schliaziun da l' urden dals bains a medema moda sco in mandatari. 
^2 Ils custs da l' administraziun van a quint dals bains cuminaivels. 
Cudesch civil svizzer dals 10 da december 1907: Art. 232
Art. 232 
II. Bains propris 
^1 Mintga consort administrescha ses bains propris e dispona da quels entaifer ils limits da la lescha. 
^2 Sch' ils retgavs vegnan assegnads als bains propris, han quels da surpigliar ils custs da l' administraziun. 
Cudesch civil svizzer dals 10 da december 1907: Art. 233
Art. 233 
C. Responsabladad vers terzas persunas 
I. Debits integrals 
Mintga consort stat bun cun ses bains propris e cun ils bains cuminaivels: 
1. per debits ch' el ha fatg exequind sia cumpetenza da represchentar la cuminanza matrimoniala u d' administrar ils bains cuminaivels; 
2. per debits ch' el ha fatg exequind ina professiun u ina interpresa, uschenavant che meds finanzials dals bains cuminaivels vegnan duvrads per quai u sch' ils retgavs da quest engaschi vegnan assegnads als bains cuminaivels; 
3. per debits, per ils quals er l' auter consort ha da star bun persunalmain; 
4. per debits, tar ils quals ils consorts han concludì cun la terza persuna ch' il debitur stettia bun ultra cun ses bains propris er cun ils bains cuminaivels. 
Cudesch civil svizzer dals 10 da december 1907: Art. 234
Art. 234 
II. Agens debits 
^1 Per tut ils auters debits stat in consort mo bun cun ses bains propris e cun la mesadad da la valur dals bains cuminaivels. 
^2 Resalvadas restan las pretensiuns pervia d' enritgiment da la cuminanza. 
Cudesch civil svizzer dals 10 da december 1907: Art. 235
Art. 235 
D. Debits tranter consorts 
^1 L' urden dals bains n' ha nagina influenza sin il termin da pajament dals debits tranter consorts. 
^2 Sch' il pajament da debits en daners u sche la restituziun da chaussas debitadas chaschuna al consort debitur grondas difficultads che pericliteschan la cuminanza conjugala, po el pretender ch' i al vegnian concedids termins da pajament; sche las circumstanzas giustifitgeschan quai, sto vegnir prestada ina garanzia. 
Cudesch civil svizzer dals 10 da december 1907: Art. 236
Art. 236 
E. Schliaziun da l' urden dals bains e liquidaziun 
I. Mument da la schliaziun 
^1 L' urden dals bains vegn schlià cun la mort d' in dals consorts, cun la cunvegna d' in auter urden dals bains u cun la decleraziun dal concurs d' in dals consorts. 
^2 En cas da divorzi, da separaziun, d' ina decleraziun da nunvalaivladad da la lètg u d' ina ordinaziun giudiziala da la separaziun dals bains cumenza la schliaziun dals bains retroactivamain il di che la dumonda è vegnida inoltrada. 
^3 Per la cumposiziun dals bains cuminaivels e dals bains propris è decisiv il mument da la schliaziun da l' urden dals bains. 
Cudesch civil svizzer dals 10 da december 1907: Art. 237
Art. 237 
II. Attribuziun als bains propris 
La prestaziun da chapital ch' in consort ha survegnì d' ina instituziun da prevenziun u pervia d' incapacitad da lavurar e ch' è daventada bain cuminaivel, vegn attribuida als bains propris e quai per l' import da la valur chapitalisada da la renta che tutgass al consort tar la schliaziun da l' urden dals bains. 
Cudesch civil svizzer dals 10 da december 1907: Art. 238
Art. 238 
III. Cumpensaziuns tranter bains cuminaivels e bains propris 
^1 En cas d' ina liquidaziun dals bains matrimonials existan tranter ils bains cuminaivels ed ils bains propris da mintga consort pretensiuns da cumpensaziun, sche debits ch' engrevgeschan la massa da facultad èn vegnids pajads cun meds finanzials da l' autra facultad. 
^2 In debit engrevgescha la massa da facultad, cun la quala el stat en connex, en cas da dubi engrevgescha el però ils bains cuminaivels. 
Cudesch civil svizzer dals 10 da december 1907: Art. 239
Art. 239 
IV. Part da la plivalur 
Sch' ils bains propris d' in consort u sch' ils bains cuminaivels han gidà ad acquistar, a meglierar u a mantegnair in object da facultad d' ina autra massa da facultad, valan tenor il senn las disposiziuns davart la part da la plivalur tar la participaziun als acquists. 
Cudesch civil svizzer dals 10 da december 1907: Art. 240
Art. 240 
V. Determinaziun da la valur 
Il mument da la liquidaziun è il mument decisiv per la valur dals bains cuminaivels avant maun tar la schliaziun da l' urden dals bains. 
Cudesch civil svizzer dals 10 da december 1907: Art. 241
Art. 241 
VI. Partiziun 
1. En cas da mort u en cas da cunvegna d' in auter urden dals bains 
^1 Sche la cuminanza dals bains vegn schliada tras la mort d' in dals consorts u tras la cunvegna d' in auter urden dals bains, han mintga consort u ses ertavels il dretg da survegnir la mesadad dals bains cuminaivels. 
^2 Tras contract matrimonial po vegnir fixada in' autra partiziun. 
^3 Talas cunvegnas na dastgan betg pregiuditgar ils dretgs a la part obligatorica dals descendents. 
Cudesch civil svizzer dals 10 da december 1907: Art. 242
Art. 242 
2. En ils auters cas 
^1 En cas da divorzi, da separaziun, d' ina decleraziun da nunvalaivladad da la lètg u per cas che la separaziun legala u giudiziala dals bains va en vigur, prenda mintga consort enavos dals bains cuminaivels quai che fiss stà ses bains propris en l' urden dals bains da la participaziun als acquists. 
^2 Il rest dal bains cuminaivels survegnan ils consorts mintgamai per la mesadad. 
^3 Cunvegnas concernent la midada da la partiziun legala valan mo, sch' il contract matrimonial prevesa quai expressivamain. 
Cudesch civil svizzer dals 10 da december 1907: Art. 243
Art. 243 
VII. Realisaziun da la partiziun 
1. Bains propris 
Sche la cuminanza dals bains vegn schliada tras la mort d' in consort, po il consort survivent pretender ch' ils bains, che fissan stads ses bains propris en l' urden dals bains da la participaziun als acquists, al vegnian attribuids cun als quintar tar sia part. 
Cudesch civil svizzer dals 10 da december 1907: Art. 244
Art. 244 
2. Abitaziun e rauba da chasa 
^1 Sche la chasa u sche l' abitaziun, nua ch' ils consorts han vivì, u sche objects da la rauba da chasa appartegnan als bains cuminaivels, po il consort survivent pretender che quests bains al vegnian attribuids cun als quintar tar sia part. 
^2 Nua che las circumstanzas giustifitgeschan quai, po vegnir concedida - sin dumonda dal consort survivent u dals auters ertavels legals dal defunct - la giudida u il dretg d' abitar empè da la proprietad. 
^3 Sche la cuminanza dals bains na vegn betg schliada tras la mort, po mintga consort far questas dumondas, sch' el cumprova d' avair in interess predominant. 
Cudesch civil svizzer dals 10 da december 1907: Art. 245
Art. 245 
3. Autras valurs da facultad 
Sch' in consort cumprova d' avair in interess predominant, po el pretender che er autras valurs da facultad al vegnian attribuidas cun las quintar tar sia part. 
Cudesch civil svizzer dals 10 da december 1907: Art. 246
Art. 246 
4. Autras prescripziuns da partiziun 
Dal rest valan las disposiziuns davart la partiziun da cumproprietad e la realisaziun da la partiziun d' ierta tenor il senn. 
Cudesch civil svizzer dals 10 da december 1907: Art. 247
Art. 247 
A. Administraziun, giudida e disposiziun 
I. En general 
Mintga consort administrescha e giauda sia facultad e dispona da quella entaifer ils limits da la lescha. 
Cudesch civil svizzer dals 10 da december 1907: Art. 248
Art. 248 
II. Cumprova 
^1 Tgi che pretenda ch' ina tscherta valur da facultad saja la proprietad d' in u da l' auter consort, sto cumprovar quai. 
^2 Sche quai na po betg vegnir cumprovà, vegn presumà che la valur da facultad saja en cumproprietad da tuts dus consorts. 
Cudesch civil svizzer dals 10 da december 1907: Art. 249
Art. 249 
B. Responsabladad vers terzas persunas 
Mintga consort stat bun per ses debits cun sia entira facultad. 
Cudesch civil svizzer dals 10 da december 1907: Art. 250
Art. 250 
C. Debits tranter consorts 
^1 L' urden dals bains n' ha nagina influenza sin il termin da pajament dals debits tranter consorts. 
^2 Sch' il pajament da debits en daners u sche la restituziun da chaussas debitadas chaschuna al consort debitur grondas difficultads che pericliteschan la cuminanza conjugala, po el pretender ch' i al vegnian concedids termins da pajament; sche las circumstanzas giustifitgeschan quai, sto vegnir prestada ina garanzia. 
Cudesch civil svizzer dals 10 da december 1907: Art. 251
Art. 251 
D. Attribuziun en cas da cumproprietad 
Sch' ina valur da facultad sa chatta en cumproprietad e sch' in consort cumprova in interess predominant, po el pretender - en cas da la schliaziun da l' urden dals bains - ultra da las autras mesiras legalas, che questa valur da facultad al vegnia attribuida cumplainamain cunter indemnisaziun da l' auter consort. 
Cudesch civil svizzer dals 10 da december 1907: Art. 252
Art. 252 
A. Cumenzament da la relaziun da figlialanza en general 
^1 La relaziun da figlialanza tranter la mamma e l' uffant vegn stabilida cun la naschientscha. 
^2 Tranter l' uffant ed il bab vegn ella fundada sin fundament da la lètg da la mamma u tras renconuschientscha ubain constatada tras il derschader. 
^3 Ultra da quai vegn la relaziun da figlialanza stabilida tras l' adopziun. 
Cudesch civil svizzer dals 10 da december 1907: Art. 253
Art. 253 
B. … 
Cudesch civil svizzer dals 10 da december 1907: Art. 254
Art. 254 
Cudesch civil svizzer dals 10 da december 1907: Art. 255
Art. 255 
A. Presumziun 
^1 Sch' in uffant è naschì durant la lètg, vala il consort sco bab da l' uffant. 
^2 Sch' il consort mora, vala el sco bab da l' uffant, sche l' uffant nascha entaifer 300 dis suenter sia mort u - en cas ch' el nascha pli tard - sch' el è vegnì schendrà cumprovadamain avant la mort dal consort. 
^3 Sch' il consort vegn declerà sco sparì, vala el sco bab, sche l' uffant è naschì entaifer 300 dis suenter il termin dal privel da mort u da l' ultima novitad. 
Cudesch civil svizzer dals 10 da december 1907: Art. 256
Art. 256 
B. Contestaziun 
I. Dretg da purtar plant 
^1 La presumziun da paternitad po vegnir contestada davant il derschader: 
1. dal consort; 
2. da l' uffant, sche la chasada cuminaivla dals consorts ha chalà d' exister durant il temp da sia minorennitad. 
^2 Il plant dal consort sa drizza cunter l' uffant e cunter la mamma, il plant da l' uffant cunter il consort e cunter la mamma. 
^3 Il consort na po betg purtar plant, sch' el ha consentì a la schendrada tras in terz. Per il dretg da contestar da l' uffant resta resalvada la Lescha dals 18 da december 1998 davart la medischina da reproducziun. 
Cudesch civil svizzer dals 10 da december 1907: Art. 256a
Art. 256a 
II. Motiv dal plant 
1. Schendrada durant la lètg 
^1 Sch' in uffant è vegnì schendrà durant la lètg, ha l' accusader da cumprovar ch' il consort n' è betg il bab. 
^2 Sche l' uffant è naschì il pli baud 180 dis suenter la maridaglia ed il pli tard 300 dis suenter la schliaziun da la lètg tras mort, vegnì presumà ch' el saja vegnì schendrà durant la lètg. 
Cudesch civil svizzer dals 10 da december 1907: Art. 256b
Art. 256b 
2. Schendrada avant la lètg u durant la schliaziun da la chasada cuminaivla 
^1 Sch' in uffant è vegnì schendrà avant la maridaglia u sch' el è vegnì schendrà durant in temp che la chasada cuminaivla era schliada, na sto la contestaziun betg vegnir motivada pli lunsch. 
^2 La paternitad dal consort vegn dentant er presumada en quest cas, sch' i vegn fatg valair vardaivlamain ch' el haja gì relaziuns sexualas cun la mamma da l' uffant il temp da la concepziun. 
Cudesch civil svizzer dals 10 da december 1907: Art. 256c
Art. 256c 
III. Termin per purtar plant 
^1 Il consort sto inoltrar il plant entaifer 1 onn dapi ch' el ha survegnì enconuschientscha da la naschientscha e dal fatg, ch' el n' è betg il bab u ch' in terz ha gì relaziuns sexualas cun la mamma da l' uffant il temp da la concepziun, en mintga cas dentant avant la scadenza da 5 onns dapi la naschientscha. 
^2 Il plant da l' uffant sto vegnir inoltrà il pli tard 1 onn suenter ch' el ha cuntanschì la maiorennitad. 
^3 Sche quest termin è scadì, vegn admessa ina contestaziun, sch' i pon vegnir fatgs valair motivs relevants per il retard. 
Cudesch civil svizzer dals 10 da december 1907: Art. 257
Art. 257 
C. Coincidenza da duas presumziuns 
^1 Sch' in uffant è naschì avant ch' igl èn passads 300 dis dapi la schliaziun da la lètg tras mort e sche la mamma ha entant maridà da nov, vala il segund consort sco bab da l' uffant. 
^2 Sche questa presumziun vegn eliminada, vala l' emprim consort sco bab da l' uffant. 
Cudesch civil svizzer dals 10 da december 1907: Art. 258
Art. 258 
D. Plant dals geniturs 
^1 Sch' il consort è mort u sch' el è daventà inabel da giuditgar avant la scadenza dal termin per purtar plant, po il plant da contestaziun vegnir inoltrà da ses bab u da sia mamma. 
^2 Las disposiziuns davart la contestaziun tras il consort vegnan applitgadas correspundentamain. 
^3 Il termin per purtar plant dad 1 onn cumenza il pli baud cun l' enconuschientscha da la mort u da l' inabilitad da giuditgar dal consort. 
Cudesch civil svizzer dals 10 da december 1907: Art. 259
Art. 259 
E. Maridaglia dals geniturs 
^1 Sch' ils geniturs maridan in l' auter, vegnan las disposiziuns davart l' uffant ch' è naschì durant la lètg applitgadas correspundentamain per l' uffant ch' è naschì avant la lètg, uschespert che la paternitad dal consort è constatada tras ina renconuschientscha u tras ina sentenzia. 
^2 La renconuschientscha po vegnir contestada: 
1. da la mamma; 
2. da l' uffant, u suenter sia mort dals descendents, sche la chasada cuminaivla dals consorts ha chalà d' exister durant il temp da sia minorennitad u sche la renconuschientscha è vegnida pronunziada pir suenter ch' el ha cumplenì ses 12avel onn da vegliadetgna; 
3. da la vischnanca d' origin u da domicil dal consort; 
4. dal consort. 
^3 Las prescripziuns davart la contestaziun da la renconuschientscha vegnan applitgadas correspundentamain. 
Cudesch civil svizzer dals 10 da december 1907: Art. 260
Art. 260 
A. Renconuschientscha 
I. Cundiziuns e furma 
^1 Sche la relaziun da figlialanza exista mo cun la mamma, po il bab renconuscher l' uffant. 
^2 Sch' il renconuschider è minoren, sch' el stat sut curatella cumplessiva u sche l' autoritad per la protecziun da creschids ha pronunzià in' ordinaziun correspundenta, sto ses represchentant legal dar il consentiment. 
^3 La renconuschientscha vegn fatga tras ina decleraziun davant il funcziunari da stadi civil u tras testament u, sch' igl è pendent in plant per constatar la paternitad, davant il derschader. 
Cudesch civil svizzer dals 10 da december 1907: Art. 260a
Art. 260a 
II. Contestaziun 
1. Dretg da purtar plant 
^1 Mintgin che ha in interess po contestar la renconuschientscha tar il derschader, en spezial la mamma, l' uffant e suenter sia mort ses descendents sco er la vischnanca d' origin u da domicil dal renconuschider. 
^2 Il renconuschider po purtar quest plant mo, sch' el ha renconuschì l' uffant sut influenza d' ina smanatscha d' in privel grond ed imminent per la vita, per la sanadad, per l' onur u per la facultad da sasez u d' ina persuna che stat datiers ad el u sch' el era en errur concernent sia paternitad. 
^3 Il plant sa drizza cunter il renconuschider e cunter l' uffant, uschenavant che quels na portan betg sezs il plant. 
Cudesch civil svizzer dals 10 da december 1907: Art. 260b
Art. 260b 
2. Motiv dal plant 
^1 L' accusader ha da cumprovar ch' il renconuschider n' è betg il bab da l' uffant. 
^2 La mamma e l' uffant han da prestar questa cumprova mo, sch' il renconuschider fa valair vardaivlamain ch' el haja gì relaziuns sexualas cun la mamma da l' uffant il temp da la concepziun. 
Cudesch civil svizzer dals 10 da december 1907: Art. 260c
Art. 260c 
3. Termin per purtar plant 
^1 Il plant sto vegnir inoltrà entaifer 1 onn dapi che l' accusader ha survegnì enconuschientscha da la renconuschientscha e dal fatg ch' il renconuschider n' è betg il bab u ch' in terz ha gì relaziuns sexualas cun la mamma da l' uffant il temp da la concepziun u dapi ch' el ha scuvrì l' errur u dapi che la smanatscha è crudada davent, en mintga cas dentant avant la scadenza da 5 onns dapi la renconuschientscha. 
^2 Il plant da l' uffant po vegnir inoltrà en mintga cas fin ch' igl è passà 1 onn suenter che l' uffant ha cuntanschì la maiorennitad. 
^3 Sche quest termin è scadì, vegn admessa ina contestaziun, sch' i pon vegnir fatgs valair motivs relevants per il retard. 
Cudesch civil svizzer dals 10 da december 1907: Art. 261
Art. 261 
B. Plant da paternitad 
I. Dretg da purtar plant 
^1 Tant la mamma sco er l' uffant pon purtar plant per laschar constatar la relaziun da figlialanza tranter l' uffant ed il bab. 
^2 Il plant sa drizza cunter il bab u, sche quel è mort - en questa successiun - cunter ses descendents, cunter ses geniturs u cunter ses fragliuns u, sche tals mancan, cunter l' autoritad cumpetenta da ses ultim domicil. 
^3 Sch' il bab è mort, communitgescha il derschader a sia consorta ch' il plant saja vegnì inoltrà, per ch' ella possia defender ses interess. 
Cudesch civil svizzer dals 10 da december 1907: Art. 262
Art. 262 
II. Presumziun 
^1 Sche l' accusà ha gì relaziuns sexualas cun la mamma da l' uffant tranter il 300avel ed il 180avel di avant la naschientscha da l' uffant, vegn presumada sia paternitad. 
^2 Questa presumziun vala er, sche l' uffant è vegnì schendrà avant il 300avel u suenter il 180avel di avant la naschientscha e sche l' accusà ha gì relaziuns sexualas cun la mamma da l' uffant il temp da la concepziun. 
^3 La presumziun croda davent, sche l' accusà cumprova che sia paternitad saja exclusa u main probabla che quella d' in terz. 
Cudesch civil svizzer dals 10 da december 1907: Art. 263
Art. 263 
III. Termin per purtar plant 
^1 Il plant po vegnir purtà avant u suenter la naschientscha da l' uffant, dentant il pli tard: 
1. da la mamma entaifer 1 onn dapi la naschientscha; 
2. da l' uffant entaifer 1 onn suenter ch' el ha cuntanschì la maiorennitad. 
^2 Sch' igl exista gia ina relaziun da figlialanza cun in auter um, po il plant vegnir purtà en mintga cas entaifer 1 onn dapi il di che questa relaziun è vegnida schliada. 
^3 Cur che quest termin è scadì, vegn admess in plant, sch' i pon vegnir fatgs valair motivs relevants per il retard. 
Cudesch civil svizzer dals 10 da december 1907: Art. 264
Art. 264 
A. Adopziun da persunas minorennas 
I. Premissas generalas 
In uffant dastgà vegnir adoptà, sch' ils futurs geniturs adoptivs han tgirà ed educà l' uffant durant almain 1 onn e sch' igl è da spetgar tenor tuttas circumstanzas che la stabilisaziun d' ina relaziun da figlialanza servia al bainstar da l' uffant senza pregiuditgar en moda nunraschunaivla ils interess d' auters uffants dals geniturs adoptivs. 
Cudesch civil svizzer dals 10 da december 1907: Art. 264a
Art. 264a 
II. Adopziun cuminaivla 
^1 Consorts pon mo adoptar cuminaivlamain; ad autras persunas n' è l' adopziun cuminaivla betg permessa. 
^2 Ils consorts ston esser maridads dapi 5 onns u avair cumplenì il 35avel onn da vegliadetgna. 
^3 In consort po adoptar l' uffant da l' auter consort, sch' els èn maridads dapi almain 5 onns. 
Cudesch civil svizzer dals 10 da december 1907: Art. 264b
Art. 264b 
III. Adopziun tras ina persuna suletta 
^1 Ina persuna betg maridada po adoptar suletta, sch' ella ha cumplenì il 35avel onn da vegliadetgna. 
^2 Ina persuna maridada che ha cumplenì il 35avel onn da vegliadetgna po adoptar suletta, sch' i sa mussa ch' ina adopziun cuminaivla è nunpussaivla, perquai che l' auter consort n' è permanentamain betg abel da giuditgar u perquai ch' el è absent dapi passa 2 onns cun dimora nunenconuschenta, u sche la lètg è separada giudizialmain dapi passa 3 onns. 
Cudesch civil svizzer dals 10 da december 1907: Art. 265
Art. 265 
IV. Vegliadetgna e consentiment da l' uffant 
^1 L' uffant sto esser almain 16 onns pli giuven ch' ils geniturs adoptivs. 
^2 Sche l' uffant è abel da giuditgar, dovri ses consentiment per l' adopziun. 
^3 Sch' el è sut avugà, po l' adopziun mo vegnir fatga cun il consentiment da l' autoritad per la protecziun d' uffants, e quai er, sche l' uffant è abel da giuditgar. 
Cudesch civil svizzer dals 10 da december 1907: Art. 265a
Art. 265a 
V. Consentiment dals geniturs 
1. Furma 
^1 L' adopziun dovra il consentiment dal bab e da la mamma da l' uffant. 
^2 Il consentiment sto vegnir dà a bucca u en scrit a l' autoritad per la protecziun d' uffants al lieu da domicil u da dimora dals geniturs u da l' uffant e sto vegnir remartgà en il protocol. 
^3 Il consentiment è valaivel, er sch' ils geniturs adoptivs futurs n' èn betg numnads u anc betg fixads. 
Cudesch civil svizzer dals 10 da december 1907: Art. 265b
Art. 265b 
2. Termin 
^1 Il consentiment na dastga betg vegnir dà avant ch' igl èn passadas 6 emnas dapi la naschientscha da l' uffant. 
^2 El po vegnir revocà entaifer 6 emnas dapi ch' el è vegnì pronunzià. 
^3 Sch' il consentiment vegn renovà suenter ina revocaziun, è el definitiv. 
Cudesch civil svizzer dals 10 da december 1907: Art. 265c
Art. 265c 
3. Desister dal consentiment 
a. Premissas 
Ins po desister dal consentiment d' in genitur, 
1. sch' el n' è betg enconuschent, sch' el è absent pli ditg cun dimora nunenconuschenta u sch' el n' è permanentamain betg abel da giuditgar, 
2. sch' el n' è betg s' occupà seriusamain da l' uffant. 
Cudesch civil svizzer dals 10 da december 1907: Art. 265d
Art. 265d 
b. Decisiun 
^1 Sche l' uffant vegn plazzà cun l' intent d' ina adopziun posteriura e sch' il consentiment d' in genitur manca, decida l' autoritad per la protecziun d' uffants al lieu da domicil da l' uffant, sin dumonda d' in post d' intermediaziun u dals geniturs adoptivs e per regla avant che plazzar l' uffant, sch' i saja da desister da quest consentiment. 
^2 En ils auters cas stoi vegnir decidì en chaussa a chaschun da l' adopziun. 
^3 Sch' i vegn desistì dal consentiment d' in genitur, perquai ch' el n' è betg s' occupà seriusamain da l' uffant, sto la decisiun vegnir communitgada en scrit a quest genitur. 
Cudesch civil svizzer dals 10 da december 1907: Art. 266
Art. 266 
B. Adopziun da persunas maiorennas 
^1 Sch' i mancan descendents, dastga vegnir adoptada ina persuna maiorenna: 
1. sch' ella ha permanentamain basegn d' agid en consequenza da mendas corporalas u spiertalas e sch' ils geniturs adoptivs l' han tgirada durant almain 5 onns, 
2. sch' ils geniturs adoptivs l' han tgirada ed educada durant sia minorennitad durant almain 5 onns, 
3. sch' i dat auters motivs relevants e sche la persuna che duai vegnir adoptada ha vivì en la medema chasada cun ses geniturs adoptivs durant almain 5 onns. 
^2 Ina persuna maridada po vegnir adoptada mo cun il consentiment da ses consort. 
^3 Dal rest èn applitgablas tenor il senn las disposiziuns davart l' adopziun da persunas minorennas. 
Cudesch civil svizzer dals 10 da december 1907: Art. 267
Art. 267 
C. Effect 
I. En general 
^1 L' uffant adoptiv survegn la posiziun giuridica d' in uffant dals geniturs adoptivs. 
^2 La relaziun da figlialanza vertenta extingua, cun resalva da la relaziun cun il genitur ch' è maridà cun l' adoptader. 
^3 Cun l' adopziun poi vegnir dà in nov prenum a l' uffant. 
Cudesch civil svizzer dals 10 da december 1907: Art. 267a
Art. 267a 
II. Dretg da burgais 
^1 Empè da ses dretg da burgais chantunal e communal vertent survegn l' uffant minoren il dretg da burgais da quel genitur adoptiv, dal qual el porta il num. 
^2 Sch' in consort adoptescha l' uffant minoren da l' auter consort, survegn l' uffant il dretg da burgais chantunal e communal da quel genitur, dal qual el porta il num. 
Cudesch civil svizzer dals 10 da december 1907: Art. 268
Art. 268 
D. Procedura 
I. En general 
^1 L' adopziun vegn pronunziada da l' autoritad chantunala cumpetenta al lieu da domicil dals geniturs adoptivs. 
^2 Sche la dumonda d' adopziun è inoltrada, na vegn l' adopziun betg impedida tras la mort u tras l' inabilitad da giuditgar da l' adoptader, uschenavant che las autras premissas na vegnan betg pertutgadas. 
^3 Sche l' uffant vegn maioren suenter che la dumonda è vegnida inoltrada, restan applitgablas las disposiziuns davart l' adopziun da persunas minorennas, sche las premissas correspundentas eran ademplidas avant. 
Cudesch civil svizzer dals 10 da december 1907: Art. 268a
Art. 268a 
II. Examinaziun 
^1 L' adopziun dastga vegnir pronunziada pir suenter che tuttas circumstanzas essenzialas èn vegnidas examinadas cumplettamain, sche necessari suenter la consultaziun d' experts. 
^2 I ston vegnir sclerids en spezial la persunalitad e la sanadad dals geniturs adoptivs e da l' uffant adoptiv, lur relaziun vicendaivla, la qualificaziun per l' educaziun, la situaziun economica, ils motivs e las relaziuns da famiglia dals geniturs adoptivs sco er il svilup da la relaziun da tgira. 
^3 Sch' ils geniturs adoptivs han descendents, sto vegnir resguardada l' opiniun da quels davart l' adopziun. 
Cudesch civil svizzer dals 10 da december 1907: Art. 268b
Art. 268b 
D^bis. Secret d' adopziun 
Senza lur consentiment na dastgan ils geniturs adoptivs betg vegnir dads enconuschents als geniturs da l' uffant. 
Cudesch civil svizzer dals 10 da december 1907: Art. 268c
Art. 268c 
D^ter. Infurmaziuns davart las persunalias dals geniturs biologics 
^1 Sche l' uffant ha cumplenì 18 onns, po el pretender da tut temp las infurmaziuns davart las persunalias da ses geniturs biologics; avant po el pretender questas infurmaziuns, sch' el ha in interess ch' è degn da vegnir protegì. 
^2 Avant che l' autoritad u il post che dispona da las indicaziuns giavischadas dettia questas infurmaziuns, infurmescha ella u el sche pussaivel ils geniturs biologics. Sche quels refusan il contact persunal, sto l' uffant vegnir infurmà correspundentamain ed el sto vegnir rendì attent als dretgs persunals dals geniturs biologics. 
^3 Ils chantuns designeschan in post adattà che sustegna e che cusseglia l' uffant sin giavisch. 
Cudesch civil svizzer dals 10 da december 1907: Art. 269
Art. 269 
E. Contestaziun 
I. Motivs 
1. Mancanza dal consentiment 
^1 Sch' il consentiment n' è betg vegnì dumandà senza motivs legals, pon las persunas ch' èn autorisadas da dar il consentiment contestar l' adopziun tar il derschader, uschenavant ch' il bainstar da l' uffant na vegn betg pregiuditgà seriusamain tras quai. 
^2 Ils geniturs n' han dentant betg il dretg da purtar quest plant, sch' els pon recurrer cunter la decisiun tar il Tribunal federal. 
Cudesch civil svizzer dals 10 da december 1907: Art. 269a
Art. 269a 
2. Autras mancanzas 
^1 Sch' i sa mussan autras mancanzas gravantas concernent l' adopziun, po mintgin che ha in interess contestar l' adopziun, en spezial er la vischnanca d' origin u da domicil. 
^2 La contestaziun è dentant exclusa, sche la mancanza è vegnida eliminada en il fratemp u sch' ella pertutga exclusivamain prescripziuns da procedura. 
Cudesch civil svizzer dals 10 da december 1907: Art. 269b
Art. 269b 
II. Termin per purtar plant 
Il plant sto vegnir purtà entaifer 6 mais dapi ch' il motiv da contestaziun è vegnì scuvrì ed en mintga cas entaifer 2 onns dapi l' adopziun. 
Cudesch civil svizzer dals 10 da december 1907: Art. 269c
Art. 269c 
F. Intermediaziun d' uffants adoptivs 
^1 La Confederaziun surveglia l' intermediaziun d' uffants adoptivs. 
^2 Tgi che exequescha questa intermediaziun professiunalmain u en connex cun sia professiun, dovra ina permissiun; l' intermediaziun tras l' autoritad per la protecziun d' uffants resta resalvada. 
^3 Il Cussegl federal decretescha las disposiziuns executivas e regla - en connex cun il scleriment concernent las premissas per la permissiun ed en connex cun la surveglianza - la cooperaziun da las autoritads chantunalas ch' èn cumpetentas per plazzar uffants cun l' intent d' ina adopziun posteriura. 
^4 … 
Cudesch civil svizzer dals 10 da december 1907: Art. 270
Art. 270 
A. Num 
I. Uffant da geniturs maridads 
^1 Sch' ils geniturs èn maridads in cun l' auter e portan differents nums, survegn l' uffant quel da lur nums da nubil, ch' els han fixà a chaschun da la maridaglia sco num da lur uffants cuminaivels. 
^2 Entaifer 1 onn dapi la naschientscha da l' emprim uffant pon ils geniturs pretender che l' uffant portia il num da nubil da l' auter genitur. 
^3 Sch' ils geniturs portan in num da famiglia cuminaivel, survegn l' uffant quest num. 
Cudesch civil svizzer dals 10 da december 1907: Art. 270a
Art. 270a 
II. Uffant da geniturs betg maridads 
^1 Sch' ils geniturs n' èn betg maridads in cun l' auter, survegn l' uffant il num da nubil da la mamma. 
^2 Sche l' autoritad per la protecziun d' uffants surdat a tuts dus geniturs la tgira genituriala, pon quels declerar entaifer 1 onn envers il funcziunari da stadi civil che l' uffant duai purtar il num da nubil dal bab. 
^3 Il bab po far la medema decleraziun, sch' el daventa sulet titular da la tgira genituriala. 
Cudesch civil svizzer dals 10 da december 1907: Art. 270b
Art. 270b 
III. Consentiment da l' uffant 
Sche l' uffant ha cumplenì 12 onns, po ses num vegnir midà mo cun ses consentiment. 
Cudesch civil svizzer dals 10 da december 1907: Art. 271
Art. 271 
B. Dretg da burgais 
^1 L' uffant survegn il dretg da burgais chantunal e communal da quel genitur, dal qual el porta il num. 
^2 Sche l' uffant acquista durant sia minorennitad il num da l' auter genitur, survegn el il dretg da burgais chantunal e communal da quest genitur e perda ses dretg da burgais vertent. 
Cudesch civil svizzer dals 10 da december 1907: Art. 272
Art. 272 
C. Obligaziuns vicendaivlas 
Ils geniturs ed ils uffants debiteschan vicendaivlamain tut agid, tut resguard e tut respect ch' è necessari per il bainstar da la cuminanza. 
Cudesch civil svizzer dals 10 da december 1907: Art. 273
Art. 273 
D. Relaziuns persunalas 
I. Geniturs ed uffants 
1. Princip 
^1 Ils geniturs che n' han betg la pussanza u la tgira genituriala, e l' uffant minoren han vicendaivlamain il dretg da mantegnair ina relaziun persunala adequata. 
^2 L' autoritad per la protecziun d' uffants po admonir ils geniturs, ils geniturs da tgira u l' uffant e dar instrucziuns ad els, sch' il pratitgar u il nunpratitgar la relaziun persunala ha consequenzas negativas per l' uffant ubain sch' ina admoniziun u ina instrucziun s' impona per auters motivs. 
^3 Il bab u la mamma pon pretender ch' il dretg da mantegnair ina relaziun persunala vegnia reglà. 
Cudesch civil svizzer dals 10 da december 1907: Art. 274
Art. 274 
2. Limits 
^1 Il bab e la mamma han da tralaschar tut quai che donnegescha la relaziun da l' uffant cun l' auter genitur u che renda pli difficila l' incumbensa da l' educatur. 
^2 Sch' il bainstar da l' uffant vegn donnegià tras la relaziun persunala, sch' ils geniturs pratitgeschan quella relaziun violond lur obligaziuns, sch' els n' èn betg s' occupads seriusamain da l' uffant u sche auters motivs relevants èn avant maun, als po il dretg da mantegnair ina relaziun persunala vegnir refusà u retratg. 
^3 Sch' ils geniturs han consentì a l' adopziun u sch' i po vegnir desistì da lur consentiment, extingua lur dretg da mantegnair ina relaziun persunala, uschespert che l' uffant è plazzà cun l' intent d' ina adopziun posteriura. 
Cudesch civil svizzer dals 10 da december 1907: Art. 274a
Art. 274a 
II. Terzas persunas 
^1 Sche circumstanzas extraordinarias èn avant maun, po il dretg da mantegnair ina relaziun persunala er vegnir concedì ad autras persunas, en spezial a parents, uschenavant che quai serva al bainstar da l' uffant. 
^2 Ils limits dal dretg da visita, fixads per ils geniturs, valan tenor il senn. 
Cudesch civil svizzer dals 10 da december 1907: Art. 275
Art. 275 
III. Cumpetenza 
^1 L' autoritad per la protecziun d' uffants dal lieu da domicil da l' uffant è cumpetenta per ordinar mesiras concernent las relaziuns persunalas; la medema cumpetenza ha l' autoritad per la protecziun d' uffants dal lieu da dimora da l' uffant, sche l' emprima autoritad ha prendì u prenda mesiras per la protecziun da l' uffant. 
^2 Sch' il derschader attribuescha la pussanza u la tgira genituriala tenor las disposiziuns davart il divorzi e davart la protecziun da la cuminanza matrimoniala u sch' el sto decider davart ina midada da questa attribuziun u da la contribuziun da mantegniment, regla el er las relaziuns persunalas. 
^3 Sch' i n' existan anc naginas ordinaziuns davart il dretg dal bab u da la mamma concernent il mantegniment d' ina relaziun persunala, na po quella betg vegnir pratitgada cunter la voluntad da la persuna che ha il dretg da la pussanza u da la tgira genituriala. 
Cudesch civil svizzer dals 10 da december 1907: Art. 275a
Art. 275a 
E. Infurmaziun e scleriment 
^1 Geniturs che n' han betg la tgira genituriala duain vegnir infurmads davart eveniments spezials en la vita da l' uffant e duain vegnir tadlads avant decisiuns ch' èn relevantas per il svilup da l' uffant. 
^2 Da medema maniera sco il titular da la tgira genituriala pon els dumandar infurmaziuns davart il stadi e davart il svilup da l' uffant tar terzas persunas che contribueschan lur part vi da la tgira da l' uffant sco en spezial persunas d' instrucziun e medis. 
^3 Las disposiziuns davart ils limits da las relaziuns persunalas e davart la cumpetenza valan tenor il senn. 
Cudesch civil svizzer dals 10 da december 1907: Art. 276
Art. 276 
A. Object e dimensiun 
^1 Ils geniturs han da procurar per il mantegniment da l' uffant, inclus ils custs d' educaziun, da scolaziun e da las mesiras per sia protecziun. 
^2 Il mantegniment consista da la tgira e da l' educaziun u, sche l' uffant n' è betg confidà a la tgira dals geniturs, da pajaments en daners. 
^3 Ils geniturs èn deliberads da l' obligaziun da mantegniment, uschenavant ch' ins po pretender da l' uffant ch' el paja ses mantegniment ord l' acquist tras sia lavur u cun auters meds finanzials. 
Cudesch civil svizzer dals 10 da december 1907: Art. 277
Art. 277 
B. Durada 
^1 L' obligaziun da mantegniment dals geniturs dura fin a la maiorennitad da l' uffant. 
^2 Sch' el n' ha alura betg anc ina scolaziun adequata, han ils geniturs, uschenavant che quai po vegnir pretendì dad els tenor tuttas circumstanzas, da procurar er vinavant per ses mantegniment, fin ch' ina tala scolaziun po vegnir concludida en moda regulara. 
Cudesch civil svizzer dals 10 da december 1907: Art. 278
Art. 278 
C. Geniturs maridads 
^1 Durant la lètg portan ils geniturs ils custs dal mantegniment tenor las disposiziuns dal dretg matrimonial. 
^2 Mintga consort è obligà da sustegnair l' auter en moda adequata tar l' adempliment da las obligaziuns da mantegniment vers uffants ch' èn naschids avant la maridaglia. 
Cudesch civil svizzer dals 10 da december 1907: Art. 279
Art. 279 
D. Plant 
I. Dretg da purtar plant 
^1 L' uffant po purtar plant cunter il bab u cunter la mamma ubain cunter tuts dus per pretender dad els il mantegniment per il futur e per l' onn che preceda l' inoltraziun dal plant. 
… 
Cudesch civil svizzer dals 10 da december 1907: Art. 280
Art. 280-284 
II. e III. … 
Cudesch civil svizzer dals 10 da december 1907: Art. 285
Art. 285 
IV. Fixaziun da la contribuziun da mantegniment 
^1 La contribuziun da mantegniment duai correspunder als basegns da l' uffant sco er a la posiziun sociala ed a la capacitad finanziala dals geniturs; ella duai ultra da quai resguardar la facultad e las entradas da l' uffant sco er la contribuziun dal genitur, che n' ha betg il dretg da tgirar l' uffant, a la tgira da quest uffant. 
^2 Supplements per uffants, rentas d' assicuranza sociala e prestaziuns sumegliantas ch' èn destinadas al mantegniment da l' uffant e che tutgan a quella persuna ch' è obligada da procurar per il mantegniment ston vegnir pajads supplementarmain a las contribuziuns da mantegniment, nun ch' il derschader decidia autramain. 
2^bis Sche la persuna ch' è obligada da procurar per il mantegniment da l' uffant survegn pervia da vegliadetgna u pervia d' invaliditad posteriuramain rentas d' assicuranza sociala u prestaziuns sumegliantas ch' èn destinadas al mantegniment da l' uffant e che remplazzan las entradas da gudogn, ha ella da pajar quests imports a l' uffant; la contribuziun da mantegniment vertenta vegn reducida tenor la lescha en la dimensiun da questas novas prestaziuns. 
^3 La contribuziun da mantegniment sto vegnir pajada ordavant sin il termin che vegn fixà dal derschader. 
Cudesch civil svizzer dals 10 da december 1907: Art. 286
Art. 286 
V. Midada da las relaziuns 
^1 Il derschader po ordinar che la contribuziun da mantegniment vegnia senz' auter augmentada u reducida en cas da tschertas midadas dals basegns da l' uffant u da la capacitad finanziala dals geniturs u dals custs da viver. 
^2 En cas che las relaziuns sa midan considerablamain fixescha il derschader danovamain ina contribuziun da mantegniment sin proposta d' in genitur u da l' uffant ubain annullescha quella. 
^3 En cas da basegns spezials imprevis da l' uffant po il derschader obligar ils geniturs da pajar ina contribuziun speziala. 
Cudesch civil svizzer dals 10 da december 1907: Art. 287
Art. 287 
Contracts davart l' obligaziun da mantegniment 
I. Prestaziuns periodicas 
^1 Contracts da mantegniment daventan obligants per l' uffant pir cun l' approvaziun tras l' autoritad per la protecziun d' uffants. 
^2 Contribuziuns da mantegniment fixadas tras contract pon vegnir midadas, uschenavant che quai n' è betg vegnì exclus cun l' approvaziun tras l' autoritad per la protecziun d' uffants. 
^3 Sch' il contract vegn fatg en ina procedura giudiziala, è il derschader cumpetent per l' approvaziun. 
Cudesch civil svizzer dals 10 da december 1907: Art. 288
Art. 288 
II. Indemnisaziun en daners 
^1 Sche l' interess da l' uffant giustifitgescha quai, po vegnir fixada ina indemnisaziun en daners per il mantegniment da l' uffant. 
^2 La cunvegna daventa pir obliganta per l' uffant: 
1. sch' ella è vegnida approvada da l' autoritad per la protecziun d' uffants u - en cas ch' ella è vegnida concludida en ina procedura giudiziala - dal derschader, e 
2. sche l' indemnisaziun en daners è vegnida pajada a l' uffizi designà. 
Cudesch civil svizzer dals 10 da december 1907: Art. 289
Art. 289 
F. Adempliment 
I. Creditur 
^1 Il dretg da survegnir contribuziuns da mantegniment tutga a l' uffant e vegn ademplì - uscheditg che l' uffant è minoren - cun il pajament al represchentant legal da l' uffant u al titular da la tgira genituriala. 
^2 Sche la cuminanza publica procura però per il mantegniment da l' uffant, van las contribuziuns da mantegniment cun tuts dretgs a la cuminanza publica. 
Cudesch civil svizzer dals 10 da december 1907: Art. 290
Art. 290 
II. Execuziun 
1. Agid adattà 
Sch' il bab u sche la mamma n' ademplescha betg l' obligaziun da mantegniment, ha l' autoritad per la protecziun d' uffants u in auter post designà dal dretg chantunal da gidar sin dumonda l' auter genitur en moda adattada e gratuita tar l' execuziun da las pretensiuns da mantegniment. 
Cudesch civil svizzer dals 10 da december 1907: Art. 291
Art. 291 
2. Avis als debiturs 
Sch' ils geniturs tralaschan il quità per l' uffant, po il derschader avisar lur debiturs da prestar ils pajaments dal tuttafatg u per part al represchentant legal da l' uffant. 
Cudesch civil svizzer dals 10 da december 1907: Art. 292
Art. 292 
III. Garanzia 
Sch' ils geniturs tralaschan persistentamain d' ademplir lur obligaziun da mantegniment u sch' i po vegnir supponì ch' els prendian mesiras per fugir u ch' els sfarlattian u laschian svanir lur facultad, als po il derschader obligar da prestar ina garanzia adequata per las contribuziuns da mantegniment futuras. 
Cudesch civil svizzer dals 10 da december 1907: Art. 293
Art. 293 
G. Dretg public 
^1 Il dretg public fixescha, cun resalva da l' obligaziun da sustegn dals parents, tgi che ha da purtar ils custs dal mantegniment, sche ni ils geniturs ni l' uffant n' èn en cas da surpigliar quels. 
^2 Il dretg public regla ultra da quai il pajament anticipà per il mantegniment da l' uffant, sch' ils geniturs n' adempleschan betg lur obligaziun da mantegniment. 
Cudesch civil svizzer dals 10 da december 1907: Art. 294
Art. 294 
H. Geniturs da tgira 
^1 Ils geniturs da tgira han il dretg da survegnir ina indemnisaziun adequata sco daners da tgira, uschenavant ch' i n' è betg vegnì fixà insatge auter u sche quai na resulta betg cleramain tras las circumstanzas. 
^2 Ina tgira gratuita po vegnir supponida, sch' i sa tracta d' uffants da proxims parents u d' uffants ch' èn vegnids plazzads cun l' intent d' ina adopziun posteriura. 
Cudesch civil svizzer dals 10 da december 1907: Art. 295
Art. 295 
J. Dretgs da la mamma betg maridada 
^1 La mamma po purtar plant cunter il bab u cunter ses ertavels fin il pli tard 1 onn suenter la naschientscha sin indemnisaziun: 
1. dals custs da la pagliola; 
2. dals custs da mantegniment per almain 4 emnas avant ed almain 8 emnas suenter la naschientscha; 
3. d' autras expensas ch' èn daventadas necessarias pervia da la gravidanza u pervia da la pagliola, inclus l' emprima dotaziun da l' uffant. 
^2 Er sche la gravidanza va a fin prematuramain, po il derschader - per motivs da giustia - decider che questas indemnisaziuns vegnian restituidas per part u dal tuttafatg. 
^3 Prestaziuns da terzas persunas, sin las qualas la mamma ha il dretg tenor lescha u tenor contract, ston vegnir messas a quint, uschenavant che las circumstanzas giustifitgeschan quai. 
Cudesch civil svizzer dals 10 da december 1907: Art. 296
Art. 296 
A. Premissas 
I. En general 
^1 Uschè ditg ch' ils uffants èn minorens, èn els suttamess a la tgira genituriala. 
^2 Geniturs ch' èn minorens u sut curatella cumplessiva n' han betg ina tgira genituriala. 
Cudesch civil svizzer dals 10 da december 1907: Art. 297
Art. 297 
II. Geniturs maridads 
^1 Durant la lètg exequeschan ils geniturs cuminaivlamain la tgira genituriala. 
^2 Sche la chasada cuminaivla vegn schliada u sche la lètg vegn separada, po il derschader attribuir la tgira genituriala ad in sulet consort. 
^3 Suenter la mort d' in consort cumpeta la tgira genituriala al consort survivent; en cas da divorzi decida il derschader tenor las disposiziuns davart il divorzi. 
Cudesch civil svizzer dals 10 da december 1907: Art. 298
Art. 298 
III. Geniturs betg maridads 
1. En general 
^1 Sch' ils geniturs n' èn betg maridads, ha la mamma la tgira genituriala. 
^2 Sche la mamma è minorenna u morta, sch' ella è vegnida privada da la tgira genituriala u sch' ella stat sut curatella cumplessiva, surdat l' autoritad per la protecziun d' uffants la tgira genituriala al bab u numna in avugà per l' uffant, tut tenor quai ch' il bainstar da l' uffant pretenda. 
^3 Sin dumonda cuminaivla dals geniturs po l' autoritad per la protecziun d' uffants transferir la tgira genituriala d' in genitur a l' auter. 
Cudesch civil svizzer dals 10 da december 1907: Art. 298a
Art. 298a 
2. Tgira genituriala cuminaivla 
^1 Sch' ils geniturs èn s' accordads en ina cunvegna approvabla davart lur parts vi da la tgira da l' uffant e davart la repartiziun dals custs da mantegniment, als transferescha l' autoritad per la protecziun d' uffants - sin dumonda cuminaivla - la tgira genituriala, sche quai è cumpatibel cun il bainstar da l' uffant. 
^2 Sin giavisch d' in genitur u da l' uffant u d' uffizi regla l' autoritad per la protecziun d' uffants da nov l' attribuziun, sche midadas essenzialas da las relaziuns laschan parair quai sco inditgà per il bainstar da l' uffant. 
^3 Sch' in genitur mora e sche la tgira genituriala vegniva exequida cuminaivlamain, cumpeta tala al consort survivent. 
Cudesch civil svizzer dals 10 da december 1907: Art. 299
Art. 299 
IV. Madrastra u padraster 
Mintga consort ha da gidar e da represchentar l' auter en moda adequata tar l' execuziun da la tgira genituriala vers ils uffants da l' auter, sche las circumstanzas pretendan quai. 
Cudesch civil svizzer dals 10 da december 1907: Art. 300
Art. 300 
V. Geniturs da tgira 
^1 Sch' in uffant vegn confidà a terzas persunas per la tgira, represchentan ellas, cun resalva d' ordinaziuns divergentas, ils geniturs concernent l' execuziun da la tgira genituriala, uschenavant che quai è inditgà per ademplir correctamain lur incumbensa. 
^2 Ils geniturs da tgira duain vegnir consultads avant che prender decisiuns relevantas. 
Cudesch civil svizzer dals 10 da december 1907: Art. 301
Art. 301 
B. Cuntegn 
I. En general 
^1 Ils geniturs èn responsabels per la tgira e per l' educaziun en vista al bainstar da l' uffant e prendan las decisiuns necessarias cun resalva da l' abilitad d' agir da l' uffant sez. 
^2 L' uffant sto obedir als geniturs; ils geniturs concedan a l' uffant tenor sia madirezza la libertad correspundenta per furmar sia vita, ed en fatgs relevants resguardan els sia opiniun tant sco pussaivel. 
^3 L' uffant na dastga betg bandunar la cuminanza famigliara senza il consentiment dals geniturs; l' uffant na dastga er betg vegnir prendì davent als geniturs senza in motiv legitim. 
^4 Ils geniturs dattan il prenum a l' uffant. 
Cudesch civil svizzer dals 10 da december 1907: Art. 302
Art. 302 
II. Educaziun 
^1 Ils geniturs han d' educar l' uffant tenor lur relaziuns sco er da promover e da proteger ses svilup corporal, spiertal e moral. 
^2 Els han da procurar per l' uffant, particularmain er per l' uffant cun impediments corporals u spiertals' ina scolaziun generala e professiunala adequata, che correspunda uschenavant sco pussaivel a sias abilitads ed a sias preferenzas. 
^3 Per quest intent duain els collavurar en moda adattada cun la scola e - nua che las circumstanzas pretendan quai - cun las instituziuns publicas e d' utilitad publica da l' agid per la giuventetgna. 
Cudesch civil svizzer dals 10 da december 1907: Art. 303
Art. 303 
III. Educaziun religiusa 
^1 Ils geniturs decidan davart l' educaziun religiusa da l' uffant. 
^2 In contract che limitescha questa cumpetenza è nunvalaivel. 
^3 L' uffant che ha cumplenì il 16avel onn da vegliadetgna ha il dretg da decider sez davart sia confessiun. 
Cudesch civil svizzer dals 10 da december 1907: Art. 304
Art. 304 
IV. Represchentanza 
1. Vers terzas persunas 
a. En general 
^1 Tenor la lescha represchentan ils geniturs l' uffant vers terzas persunas entaifer ils limits da lur tgira genituriala. 
^2 Sche tuts dus geniturs èn titulars da la tgira genituriala' dastgan terzas persunas da buna fai premetter che mintga genitur ageschia en enclegientscha cun l' auter. 
^3 Represchentond l' uffant na dastgan ils geniturs surpigliar naginas cauziuns, constituir naginas fundaziuns e far naginas donaziuns, cun excepziun dals regals occasiunals usitads. 
Cudesch civil svizzer dals 10 da december 1907: Art. 305
Art. 305 
b. Posiziun giuridica da l' uffant 
^1 L' uffant ch' è abel da giuditgar e ch' è suttamess a la tgira genituriala po surpigliar dretgs ed obligaziuns ed exercitar dretgs persunals inalienabels tras agens acts en il rom dal dretg da persunas. 
^2 La facultad da l' uffants stat buna per sias obligaziuns, senza resguardar ils dretgs dals geniturs sin questa facultad. 
Cudesch civil svizzer dals 10 da december 1907: Art. 306
Art. 306 
2. Entaifer la cuminanza famigliara 
^1 Sch' els èn abels da giuditgar, pon uffants sut tgira genituriala agir - cun il consentiment dals geniturs - per la cuminanza famigliara; en quest cas n' obligheschan els betg sasezs, mabain ils geniturs. 
^2 Sch' ils geniturs èn impedids d' agir u sch' els han en in affar interess che s' opponan a quels da l' uffant, nominescha l' autoritad per la protecziun d' uffants in procuratur u regla sezza quest affar. 
^3 En cas d' ina collisiun d' interess croda la cumpetenza dals geniturs en l' affar correspundent tenor la lescha. 
Cudesch civil svizzer dals 10 da december 1907: Art. 307
Art. 307 
C. Protecziun dals uffants 
I. Mesiras adattadas 
^1 Sch' il bainstar da l' uffant è periclità e sch' ils geniturs na procuran betg sezs per remedura u sch' els n' èn betg en cas da far quai, prenda l' autoritad per la protecziun d' uffants las mesiras necessarias per la protecziun da l' uffant. 
^2 L' autoritad per la protecziun d' uffants è obligada da far quai er per uffants ch' èn confidads a geniturs da tgira u che vivan uschiglio insanua ordaifer la cuminanza famigliara dals geniturs. 
^3 Ella po admonir en spezial ils geniturs, ils geniturs da tgira u l' uffant ed als dar tschertas instrucziuns per la tgira, per l' educaziun u per la scolaziun e designar ina persuna u in post adattà che ha il dretg da prender invista e da survegnir infurmaziuns. 
Cudesch civil svizzer dals 10 da december 1907: Art. 308
Art. 308 
II. Curatella 
1. En general 
^1 Sche las relaziuns pretendan quai, numna l' autoritad per la protecziun d' uffants in procuratur per l' uffant che sustegna ils geniturs cun pled e fatg en lur tgira per l' uffant. 
^2 Ella po surdar al procuratur cumpetenzas spezialas, cunzunt da represchentar l' uffant per far valair ses dretgs da mantegniment ed auters dretgs e da survegliar las relaziuns persunalas. 
^3 La tgira genituriala po vegnir limitada correspundentamain. 
Cudesch civil svizzer dals 10 da december 1907: Art. 309
Art. 309 
2. Constataziun da la paternitad 
^1 Uschespert ch' ina dunna betg maridada fa durant la gravidanza ina dumonda correspundenta a l' autoritad per la protecziun d' uffants u uschespert che questa autoritad survegn enconuschientscha da la naschientscha, vegn numnà per l' uffant in procuratur che ha da procurar per la constataziun da la relaziun da figlialanza cun il bab sco er da cussegliar e da sustegnair la mamma tut tenor las circumstanzas. 
^2 L' autoritad per la protecziun d' uffants prenda las medemas mesiras, sch' ina relaziun da figlialanza è vegnida annullada en consequenza d' ina contestaziun. 
^3 Sche la relaziun da figlialanza è constatada u sch' il plant da paternitad n' è betg vegnì purtà entaifer 2 onns dapi la naschientscha, ha l' autoritad per la protecziun d' uffants da decider sin proposta dal procuratur, sche la curatella duai vegnir dismessa u sch' i duain vegnir ordinadas autras mesiras per la protecziun da l' uffant. 
Cudesch civil svizzer dals 10 da december 1907: Art. 310
Art. 310 
III. Retratga da la protecziun genituriala 
^1 Sche la periclitaziun da l' uffant na po betg vegnir evitada autramain, sto l' autoritad per la protecziun d' uffants prender davent l' uffant dals geniturs u da terzas persunas, sch' el sa chatta tar talas, e plazzar l' uffant en moda adequata. 
^2 Las medemas mesiras prenda l' autoritad per la protecziun d' uffants sin dumonda dals geniturs u da l' uffant, sche la relaziun è disturbada talmain, che la convivenza en la chasada cuminaivla na po betg pli vegnir pretendida da l' uffant e sch' i n' è tenor las circumstanzas betg pussaivel da gidar en autra moda. 
^3 Sch' in uffant ha vivì in temp pli lung tar geniturs da tgira, po l' autoritad per la protecziun d' uffants scumandar als geniturs da prender enavos l' uffant, sch' igl exista ina smanatscha che pudess periclitar seriusamain il svilup da l' uffant. 
Cudesch civil svizzer dals 10 da december 1907: Art. 311
Art. 311 
IV. Retratga da la tgira genituriala 
1. D' uffizi 
^1 Sche autras mesiras per la protecziun dals uffants n' han gì nagin success u sch' ellas paran dad esser insuffizientas da bel principi, retira l' autoritad per la protecziun d' uffants la tgira genituriala: 
1. sch' ils geniturs n' èn betg en cas d' exequir la tgira genituriala pervia da mancanza d' experientscha, pervia da malsogna, pervia da mendas, pervia d' absenza dal lieu u pervia da motivs sumegliants; 
2. sch' ils geniturs n' èn betg s' occupads seriusamain da l' uffant u han violà malamain lur obligaziuns vers l' uffant. 
^2 Sche tuts dus geniturs vegnan privads da la tgira genituriala, survegnan ils uffants in avugà. 
^3 Cun resalva da disposiziuns expressivamain cuntrarias vala la retratga da la tgira genituriala per tut ils uffants, er per quels ch' èn naschids suenter la retratga. 
Cudesch civil svizzer dals 10 da december 1907: Art. 312
Art. 312 
2. Cun il consentiment dals geniturs 
L' autoritad per la protecziun d' uffants retira la tgira genituriala: 
1. sch' ils geniturs dumondan quai per motivs relevants; 
2. sch' els han dà lur consentiment per l' adopziun futura da l' uffant tras terzas persunas anonimas. 
Cudesch civil svizzer dals 10 da december 1907: Art. 313
Art. 313 
V. Midada da las relaziuns 
^1 Sche las relaziuns sa midan, ston las mesiras per la protecziun dals uffants vegnir adattadas a la nova situaziun. 
^2 La tgira genituriala na dastga en nagin cas vegnir restabilida avant ch' igl è passà 1 onn dapi sia retratga. 
Cudesch civil svizzer dals 10 da december 1907: Art. 314
Art. 314 
VI. Procedura 
1. En general 
^1 Las disposiziuns davart la procedura davant l' autoritad per la protecziun da creschids èn applitgablas tenor il senn. 
^2 En cas adattads po il derschader intimar ils geniturs d' empruvar ina mediaziun extragiudiziala. 
^3 Sche l' autoritad per la protecziun d' uffants installescha ina curatella, fixescha ella en il dispositiv da la decisiun las incumbensas dal procuratur ed eventualas restricziuns da la tgira genituriala. 
Cudesch civil svizzer dals 10 da december 1907: Art. 314a
Art. 314a 
2. Audiziun da l' uffant 
^1 L' uffant vegn tadlà persunalmain en moda adattada da l' autoritad per la protecziun d' uffants u d' ina terza persuna incumbensada, nun che sia vegliadetgna u auters motivs relevants s' opponian a quai. 
^2 En il protocol da l' audiziun vegnan menziunads mo ils resultats ch' èn essenzials per la decisiun. Ils geniturs vegnan infurmads davart quests resultats. 
^3 L' uffant ch' è abel da giuditgar po far recurs cunter la refusa da l' audiziun. 
Cudesch civil svizzer dals 10 da december 1907: Art. 314bis
Art. 314a 1 
3. Represchentanza da l' uffant 
^1 L' autoritad per la protecziun d' uffants ordinescha sche necessari la represchentanza da l' uffant e designescha sco procuratur ina persuna che ha experientscha en dumondas da provediment e da dretg. 
^2 L' autoritad per la protecziun d' uffants examinescha, sch' ella duai ordinar la represchentanza, en spezial: 
1. sch' il plazzament da l' uffant è object da la procedura; 
2. sche las persunas participadas fan differentas propostas areguard la regulaziun da la tgira genituriala u areguard dumondas relevantas da la relaziun persunala cun l' uffant. 
^3 Il procuratur da l' uffant po far propostas ed applitgar meds legals. 
Cudesch civil svizzer dals 10 da december 1907: Art. 314b
Art. 314b 
4. Plazzament en in institut serrà u en ina clinica psichiatrica 
^1 Sche l' uffant sto vegnir plazzà en in institut serrà u en ina clinica psichiatrica, èn applitgablas las disposiziuns da la protecziun da creschids davart il plazzament per motivs da provediment tenor il senn. 
^2 Sche l' uffant è abel da giuditgar, po el appellar sez al derschader. 
Cudesch civil svizzer dals 10 da december 1907: Art. 315
Art. 315 
VII. Cumpetenza 
1. En general 
^1 Las mesiras per la protecziun dals uffants vegnan ordinadas da l' autoritad per la protecziun d' uffants al domicil da l' uffant. 
^2 Sche l' uffant viva tar geniturs da tgira u uschiglio ordaifer la cuminanza famigliara dals geniturs u sch' i nascha in privel dal retard, èn cumpetentas er las autoritads dal lieu, nua che l' uffant sa trategna. 
^3 Sche l' autoritad al lieu da dimora da l' uffant prenda ina mesira per la protecziun da l' uffant, infurmescha ella l' autoritad dal lieu da domicil da l' uffant. 
Cudesch civil svizzer dals 10 da december 1907: Art. 315a
Art. 315a 
2. En proceduras da dretg matrimonial 
a. Cumpetenza dal derschader 
^1 Sch' il derschader, ch' è cumpetent per il divorzi u per la protecziun da la cuminanza conjugala, sto concepir las relaziuns dals geniturs cun ils uffants, prenda el er las mesiras necessarias per la protecziun dals uffants ed incumbensescha l' autoritad per la protecziun d' uffants cun l' execuziun. 
^2 Mesiras existentas per la protecziun dals uffants po er il derschader adattar a las novas relaziuns. 
^3 L' autoritad per la protecziun d' uffants salva dentant il dretg: 
1. da cuntinuar cun ina procedura per la protecziun dals uffants ch' è vegnida iniziada avant la procedura giudiziala; 
2. d' ordinar las mesiras ch' èn immediatamain necessarias per la protecziun dals uffants, sch' il derschader n' è eventualmain betg en cas da las prender ad ura. 
Cudesch civil svizzer dals 10 da december 1907: Art. 315b
Art. 315b 
b. Midadas d' ordinaziuns giudizialas 
^1 Per midar ordinaziuns giudizialas davart l' attribuziun dals uffants e davart la protecziun dals uffants è cumpetent il derschader: 
1. durant la procedura da divorzi; 
2. en la procedura per midar la sentenzia da divorzi tenor las prescripziuns davart il divorzi; 
3. en la procedura per midar las mesiras per proteger la lètg; las prescripziuns davart il divorzi èn applitgablas tenor il senn. 
^2 En ils auters cas è cumpetenta l' autoritad per la protecziun d' uffants. 
Cudesch civil svizzer dals 10 da december 1907: Art. 316
Art. 316 
VIII. Surveglianza dals uffants confidads 
^1 Tgi che prenda si uffants confidads, basegna ina permissiun da l' autoritad per la protecziun d' uffants u d' in auter post designà dal dretg chantunal dal lieu da domicil e suttastat a sia surveglianza. 
1^bis Sch' in uffant confidà vegn recepì cun l' intent d' ina adopziun posteriura, è cumpetenta in' unica autoritad chantunala. 
^2 Il Cussegl federal decretescha las prescripziuns executivas. 
Cudesch civil svizzer dals 10 da december 1907: Art. 317
Art. 317 
IX. Collavuraziun en la protecziun da la giuventetgna 
Cun prescripziuns adattadas garanteschan ils chantuns la collavuraziun correspundenta da las autoritads e dals posts en il sectur da la protecziun dals uffants tenor il dretg civil, dal dretg penal per giuvenils e da l' ulteriura protecziun da la giuventetgna. 
Cudesch civil svizzer dals 10 da december 1907: Art. 318
Art. 318 
A. Administraziun 
^1 Ils geniturs han il dretg e l' obligaziun d' administrar la facultad da l' uffant uschè ditg ch' els disponan da la tgira genituriala. 
^2 Sch' in genitur mora, sto il genitur survivent inoltrar a l' autoritad per la protecziun d' uffants in inventari davart la facultad da l' uffant. 
^3 Sche l' autoritad per la protecziun d' uffants è da l' avis che quai saja inditgà tenor il gener e tenor la grondezza da la facultad da l' uffant sco er tenor las relaziuns persunalas dals geniturs, ordinescha ella l' inventarisaziun u la preschentaziun periodica d' in rendaquint e d' in rapport. 
Cudesch civil svizzer dals 10 da december 1907: Art. 319
Art. 319 
B. Utilisaziun dals retgavs 
^1 Ils geniturs dastgan duvrar ils retgavs da la facultad da l' uffant per il mantegniment, per l' educaziun e per la scolaziun da l' uffant ed - uschenavant che quai è giustifitgà - er per ils basegns da la chasada. 
^2 In surpli va a la facultad da l' uffant. 
Cudesch civil svizzer dals 10 da december 1907: Art. 320
Art. 320 
C. Consumaziun parziala da la facultad da l' uffant 
^1 Indemnisaziuns en daners' indemnisaziuns da donns e prestaziuns sumegliantas dastgan vegnir duvradas en ratas per il mantegniment da l' uffant tenor ils basegns currents. 
^2 Sche quai è necessari per cuvrir ils custs dal mantegniment, da l' educaziun u da la scolaziun da l' uffant, po l' autoritad per la protecziun d' uffants er permetter als geniturs da duvrar imports determinads da l' ulteriura facultad da l' uffant. 
Cudesch civil svizzer dals 10 da december 1907: Art. 321
Art. 321 
D. Facultad libra da l' uffant 
I. Donaziuns 
^1 Ils geniturs na dastgan betg duvrar retgavs da la facultad da l' uffant, sch' i sa tracta da donaziuns fatgas als uffants cun questa cundiziun expressiva u cun la cundiziun ch' ils daners stoppian vegnir plazzads uschia ch' els portan tschains en lur favur u sco daners da respargn. 
^2 L' administraziun tras ils geniturs è exclusa mo, sche quai è vegni fixà expressivamain tar la donaziun. 
Cudesch civil svizzer dals 10 da december 1907: Art. 322
Art. 322 
II. Part obligatorica 
^1 Tras ina disposiziun per causa da mort po la part obligatorica da l' uffant er vegnir exclusa da l' administraziun tras ils geniturs. 
^2 Sch' il testader surdat l' administraziun ad ina terza persuna, po l' autoritad per la protecziun d' uffants obligar quella da preschentar periodicamain in rendaquint ed in rapport. 
Cudesch civil svizzer dals 10 da december 1907: Art. 323
Art. 323 
III. Acquist tras la lavur, facultad commerziala 
^1 Ils uffants administreschan e giaudan quai ch' els gudognan cun lur atgna lavur e quai ch' els obtegnan da lur geniturs da lur facultad per exequir ina professiun u in agen mastergn. 
^2 Sch' ils uffants vivan en cuminanza famigliara cun lur geniturs, pon ils geniturs pretender ch' els prestian ina contribuziun adequata per lur mantegniment. 
Cudesch civil svizzer dals 10 da december 1907: Art. 324
Art. 324 
E. Protecziun da la facultad da l' uffant 
I. Mesiras adattadas 
^1 Sche l' administraziun conscienziusa n' è betg garantida suffizientamain, prenda l' autoritad per la protecziun d' uffants las mesiras adattadas per proteger la facultad da l' uffant. 
^2 En spezial po ella dar directivas per l' administraziun e, sche la preschentaziun periodica dal rendaquint e dal rapport na basta betg, ordinar in deposit u la prestaziun da garanzias. 
^3 Las disposiziuns davart la protecziun dals uffants vegnan applitgadas correspundentamain per la procedura e per la cumpetenza. 
Cudesch civil svizzer dals 10 da december 1907: Art. 325
Art. 325 
II. Retratga da l' administraziun 
^1 Sch' i na dat betg in' autra pussaivladad d' impedir che la facultad da l' uffant vegnia messa en privel, surdat l' autoritad per la protecziun d' uffants l' administraziun ad in procuratur. 
^2 L' autoritad per la protecziun d' uffants prenda la medema mesira, sche la facultad da l' uffant, che na vegn betg administrada dals geniturs, è periclitada. 
^3 Sch' ins sto temair ch' ils retgavs u ch' ils imports da la facultad da l' uffant ch' èn vegnids dads libers u ch' èn destinads al consum na vegnian betg duvrads tenor l' intent, po l' autoritad per la protecziun d' uffants surdar er l' administraziun da quels ad in procuratur. 
Cudesch civil svizzer dals 10 da december 1907: Art. 326
Art. 326 
F. Fin da l' administraziun 
I. Restituziun 
Cur che la tgira genituriala u l' administraziun dals geniturs va a fin, han els da surdar la facultad da l' uffant sin fundament d' in rendaquint als uffants maiorens ubain a lur represchentant legal. 
Cudesch civil svizzer dals 10 da december 1907: Art. 327
Art. 327 
II. Responsabladad 
^1 Ils geniturs èn responsabels per la restituziun, sco sch' els fissan mandataris. 
^2 Da quai ch' els han alienà da buna fai han els da restituir il retgav. 
^3 Els n' han betg d' indemnisar ils imports ch' els han duvrà entaifer ils limits da lur dretg per ils uffants u per la chasada. 
Cudesch civil svizzer dals 10 da december 1907: Art. 327a
Art. 327a 
A. Princip 
Per in uffant che n' è betg sut tgira genituriala nominescha l' autoritad per la protecziun d' uffants in avugà. 
Cudesch civil svizzer dals 10 da december 1907: Art. 327b
Art. 327b 
B. Posiziun giuridica 
I. Da l' uffant 
L' uffant sut avugà ha la medema posiziun giuridica sco l' uffant sut tgira genituriala. 
Cudesch civil svizzer dals 10 da december 1907: Art. 327c
Art. 327c 
II. Da l' avugà 
^1 L' avugà ha ils medems dretg sco ils geniturs. 
^2 Las disposiziuns da la protecziun da creschids, en spezial quellas davart la nominaziun dal procuratur, davart l' execuziun da la curatella e davart la cooperaziun da l' autoritad per la protecziun da creschids, èn applitgablas tenor il senn. 
^3 Sche l' uffant sto vegnir plazzà en in institut serrà u en ina clinica psichiatrica, èn applitgablas las disposiziuns da la protecziun da creschids davart il plazzament per motivs da provedimentper motivs da provediment tenor il senn. 
Cudesch civil svizzer dals 10 da december 1907: Art. 328
Art. 328 
A. Persunas che han in' obligaziun da sustegn 
^1 Tgi che viva en relaziuns finanzialas favuraivlas è obligà da sustegnair parents en lingia ascendenta e descendenta che vegnissan en miseria senza quest sustegn. 
^2 L' obligaziun da mantegniment dals geniturs, dal consort u dal partenari registrà resta resalvada. 
Cudesch civil svizzer dals 10 da december 1907: Art. 329
Art. 329 
B. Dimensiun e far valair il sustegn 
^1 Il dretg da survegnir sustegn sto vegnir fatg valair vers las persunas obligadas tenor lur successiun en il dretg d' ierta; a la persuna basegnusa sto vegnir prestà quai ch' è necessari per ses mantegniment e che correspunda a las relaziuns da las persunas ch' èn obligadas a quest sustegn. 
^2 Sch' i para - per circumstanzas particularas - dad esser malgist da pretender prestaziuns d' ina persuna ch' è obligada a quest sustegn, po il derschader reducir u abolir l' obligaziun da sustegn. 
^3 Las disposiziuns concernent il plant da mantegniment da l' uffant e concernent il transferiment da ses dretg da mantegniment sin la cuminanza publica vegnan applitgadas correspundentamain. 
Cudesch civil svizzer dals 10 da december 1907: Art. 330
Art. 330 
C. Mantegniment d' uffants chattads 
^1 Uffants chattads vegnan mantegnids da la vischnanca, en la quala els han survegnì il dretg da burgais. 
^2 Sche la derivanza d' in uffant chattà vegn constatada, po questa vischnanca obligar ils parents ch' èn obligads d' al sustegnair ed en ultima lingia la cuminanza publica ch' è obligada d' al sustegnair da cumpensar las expensas ch' il mantegniment da l' uffant ha chaschunà. 
Cudesch civil svizzer dals 10 da december 1907: Art. 331
Art. 331 
A. Premissa 
^1 Sche persunas che vivan en ina chasada cuminaivla han tenor las prescripziuns da la lescha u tenor cunvegnientscha ubain tenor isanza in chau da la famiglia, ha quel l' autoritad da chasa. 
^2 L' autoritad da chasa s' extenda sin tuttas persunas che vivan en la chasada cuminaivla sco parents e quinads u sin fundament d' in contract sco lavurant u en ina posiziun sumeglianta. 
Cudesch civil svizzer dals 10 da december 1907: Art. 332
Art. 332 
B. Effect 
I. Urden da chasa e provediment 
^1 L' urden, al qual ils cussedents èn suttamess' ha da prender adequatamain resguard dals interess da tut ils participads. 
^2 Als cussedents duai en spezial vegnir concedida la libertad ch' è necessaria per lur scolaziun, per lur lavur professiunala e per ils basegns religius. 
^3 Il chau da la famiglia ha da tegnair en salv las chaussas appurtadas dals cussedents e las ha da segirar cunter donns cun il medem quità sco sias atgnas. 
Cudesch civil svizzer dals 10 da december 1907: Art. 333
Art. 333 
II. Responsabladad 
^1 Sch' in cussedent ch' è minoren u che ha in impediment spiertal, che stat sut curatella cumplessiva u che patescha d' in disturbi psichic chaschuna in donn, è il chau da la famiglia responsabel per quai, nun ch' el possia cumprovar d' avair exequì la surveglianza en moda usitada e cun l' attenziun che vegn pretendida tenor las circumstanzas. 
^2 Il chau da la famiglia è obligà da procurar ch' in cussedent che ha in impediment spiertal u che patescha d' in disturbi psichic na chaschunia betg in privel u in donn per el sez u per auters. 
^3 En cas da basegn duai el sa drizzar a l' autoritad cumpetenta, per che las mesiras necessarias possian vegnir prendidas. 
Cudesch civil svizzer dals 10 da december 1907: Art. 334
Art. 334 
III. Pretensiun dals uffants e dals biadis 
1. Premissas 
^1 Uffants u biadis maiorens che vivan en la medema chasada cun lur geniturs u cun lur tattas e cun lur tats e che han sustegnì la cuminanza cun lur lavur u cun lur entradas, pon pretender per quai ina indemnisaziun adequata. 
^2 En cas da dispita decida il derschader davart l' autezza da l' indemnisaziun, davart sia garanzia e davart la moda e maniera dal pajament. 
Cudesch civil svizzer dals 10 da december 1907: Art. 334bis
Art. 334 1 
2. Far valair il dretg 
^1 L' indemnisaziun che tutga als uffants u als biadis po vegnir fatga valair cun la mort dal debitur. 
^2 Ella po vegnir fatga valair gia dal temp da vita dal debitur, sch' ina sequestraziun u sch' in concurs vegn declerà cunter el, sche la chasada cuminaivla vegn schliada u sch' il manaschi va en auters mauns. 
^3 Ella n' è betg suttamessa ad ina surannaziun; ella sto dentant vegnir fatga valair il pli tard tar la partiziun da l' ierta dal debitur. 
Cudesch civil svizzer dals 10 da december 1907: Art. 335
Art. 335 
A. Fundaziuns da famiglia 
^1 Ina facultad po vegnir deditgada als interess d' ina famiglia tras quai ch' i vegn installada ina fundaziun da famiglia tenor las reglas dal dretg da persunas u dal dretg d' ierta; l' intent da questa fundaziun da famiglia è quel da cuvrir ils custs d' educaziun, da dotaziun u da sustegniment dals confamigliars u d' autras finamiras sumegliantas. 
^2 L' installaziun da novs fideicommis da famiglia n' è betg pli permessa. 
Cudesch civil svizzer dals 10 da december 1907: Art. 336
Art. 336 
B. Indivisiuns 
I. Constituziun 
1. Cundiziuns 
Ina facultad po vegnir deditgada als interess d' ina famiglia tras quai che parents creeschan ina indivisiun cun l' intent da laschar ina ierta nundividida, e quai dal tuttafatg u parzialmain, u tras quai ch' els furman ina indivisiun or d' ina autra facultad. 
Cudesch civil svizzer dals 10 da december 1907: Art. 337
Art. 337 
2. Furma 
Per esser valaivel basegna il contract davart la constituziun d' ina indivisiun ina documentaziun publica ch' è suttascritta da tut ils commembers u da tut lur represchentants. 
Cudesch civil svizzer dals 10 da december 1907: Art. 338
Art. 338 
II. Durada 
^1 L' indivisiun po vegnir concludida per in temp limità u per in temp illimità. 
^2 Sch' ella è vegnida concludida per in temp illimità, po mintga commember desdir ella, observond in termin da desditga da 6 mais. 
^3 Sch' i sa tracta d' in manaschi agricul, è ina desditga mo admessa sin ils termins da primavaira u d' atun tenor l' isanza locala. 
Cudesch civil svizzer dals 10 da december 1907: Art. 339
Art. 339 
III. Effect 
1. Spezia d' indivisiun 
^1 L' indivisiun oblighescha ses commembers ad in' activitad economica cuminaivla. 
^2 Tut ils commembers han ils medems dretgs vi da l' indivisiun, nun ch' i saja vegnì fixà insatge auter. 
^3 Uschè ditg che l' indivisiun exista, na pon els ni pretender ina partiziun da la facultad ni disponer da lur atgna part. 
Cudesch civil svizzer dals 10 da december 1907: Art. 340
Art. 340 
2. Direcziun e represchentanza 
a. En general 
^1 Ils affars da l' indivisiun vegnan administrads cuminaivlamain da tut ils commembers. 
^2 Mintgin dad els po far acts administrativs ordinaris senza la cooperaziun dals auters. 
Cudesch civil svizzer dals 10 da december 1907: Art. 341
Art. 341 
b. Cumpetenza dal parsura 
^1 Ils commembers pon designar in dad els sco parsura da l' indivisiun. 
^2 Quel represchenta l' indivisiun en tut ils fatgs che la pertutgan e dirigia sia activitad economica. 
^3 Vers terzas persunas da buna fai valan dentant ils auters commembers mo sco exclus da la represchentanza, sch' il represchentant è inscrit sco tal en il register da commerzi. 
Cudesch civil svizzer dals 10 da december 1907: Art. 342
Art. 342 
3. Bains cuminaivels e facultad persunala 
^1 Las valurs da facultad cumpigliadas da l' indivisiun èn la proprietad cuminaivla da tut ils commembers. 
^2 Per ils debits stattan els buns solidaricamain. 
^3 Sch' i n' è fixà nagut auter, appartegna a la facultad persunala da mintga commember tut quai ch' el posseda ordaifer ils bains cuminaivels u s' acquista gratuitamain per sasez durant l' indivisiun, saja quai tras ierta u en in' autra moda. 
Cudesch civil svizzer dals 10 da december 1907: Art. 343
Art. 343 
IV. Dissoluziun 
1. Motivs 
L' indivisiun vegn dissolvida: 
1. tenor cunvegna u tenor desditga; 
2. cur ch' il temp, per il qual ina indivisiun è vegnida constituida, è scadì, uschenavant ch' ella na vegn betg cuntinuada taciturnamain; 
3. sche la part impegnada d' in commember è vegnida realisada; 
4. sch' in commember ha fatg concurs; 
5. sch' in commember pretenda quai per motivs relevants. 
Cudesch civil svizzer dals 10 da december 1907: Art. 344
Art. 344 
2. Desditga, insolvenza, maridaglia 
^1 Sche l' indivisiun vegn desditga d' in commember u sch' in tal ha fatg concurs u sche la part impegnada d' in dad els vegn realisada, pon ils auters commembers cuntinuar ensemen cun l' indivisiun cun indemnisar l' extrant u ses crediturs. 
^2 Sch' in commember marida, po el pretender da vegnir indemnisà, e quai senza desditga precedenta. 
Cudesch civil svizzer dals 10 da december 1907: Art. 345
Art. 345 
3. Mort d' in commember 
^1 Sch' in commember mora, pon ses ertavels che na fan betg part da l' indivisiun, mo pretender l' indemnisaziun en daners. 
^2 Sch' el ha descendents cun dretg d' ierta, pon quels - cun il consentiment dals auters commembers - entrar en l' indivisiun empè dal defunct. 
Cudesch civil svizzer dals 10 da december 1907: Art. 346
Art. 346 
4. Moda da parter 
^1 La partiziun dals bains cuminaivels u l' indemnisaziun en daners d' in commember extrant ha lieu tenor la situaziun finanziala ch' era avant maun il mument ch' il motiv da la dissoluziun da l' indivisiun è sa preschentà. 
^2 Sia execuziun na dastga betg vegnir pretendida d' in temp nunadattà. 
Cudesch civil svizzer dals 10 da december 1907: Art. 347
Art. 347 
Indivisiun cun participaziun al gudogn 
1. Cuntegn 
^1 Ils commembers pon surdar ad in sulet dad els l' administraziun dals bains cuminaivels e la represchentanza da l' indivisiun, cun la cundiziun che quel haja da sbursar annualmain als auters ina part dal gudogn net. 
^2 Sch' i n' è fixà nagut auter, vegn questa part fixada en moda adequata, uschia ch' ella tegna quint da las prestaziuns dal surpigliader e correspunda a la rendita ch' il bain cuminaivel ha gì en media durant ina perioda adequata pli lunga. 
Cudesch civil svizzer dals 10 da december 1907: Art. 348
Art. 348 
2. Motivs spezials da dissoluziun 
^1 Sch' il surpigliader n' administrescha betg en urden ils bains cuminaivels u sch' el n' ademplescha betg sias obligaziuns vers ils auters commembers, pon quels pretender che l' indivisiun vegnia dissolvida. 
^2 Per motivs relevants e resguardond las prescripziuns davart la partiziun tenor il dretg d' ierta po il derschader ordinar sin dumonda d' in commember che quel possia sa participar a l' administraziun da l' indivisiun. 
^3 Dal rest è l' indivisiun cun participaziun al gudogn suttamessa a las reglas che valan per l' indivisiun cun in' administraziun cuminaivla. 
Cudesch civil svizzer dals 10 da december 1907: Art. 349
Art. 349-358 
Cudesch civil svizzer dals 10 da december 1907: Art. 359
Art. 359 
Cudesch civil svizzer dals 10 da december 1907: Art. 360
Art. 360 
A. Princip 
^1 Ina persuna abla d' agir ( mandant) po incumbensar ina persuna natirala u giuridica ( mandatari) da surpigliar la tgira da sia persuna u da sia facultad u da la represchentar en la correspundenza giuridica, en cas ch' ella daventa inabla da giuditgar. 
^2 Il mandant sto definir las incumbensas ch' el vul attribuir al mandatari e po dar directivas per l' adempliment da las incumbensas. 
^3 En cas ch' il mandatari n' è betg adattà per las incumbensas, n' accepta betg l' incarica u desdi tala, po il mandant prender disposiziuns substitutivas. 
Cudesch civil svizzer dals 10 da december 1907: Art. 361
Art. 361 
B. Constituziun e revocaziun 
I. Constituziun 
^1 Il mandat preventiv sto vegnir scrit a maun u sto vegnir documentà publicamain. 
^2 Il mandat preventiv scrit a maun sto vegnir scrit dal mandant dal cumenzament fin a la fin, ed el sto datar e suttascriver quest mandat. 
^3 Sin dumonda dal mandant inscriva l' uffizi da stadi civil la constituziun dal mandat preventiv ed il lieu da deposit en la banca da datas centrala. Il Cussegl federal decretescha las disposiziuns necessarias, en spezial davart l' access a las datas. 
Cudesch civil svizzer dals 10 da december 1907: Art. 362
Art. 362 
II. Revocaziun 
^1 Il mandant po revocar da tut temp ses mandat preventiv en ina da las furmas prescrittas per la constituziun. 
^2 Il mandant po er revocar ses mandat preventiv cun destruir il document. 
^3 Sch' il mandant constituescha in nov mandat preventiv senza abolir explicitamain in mandat anteriur, remplazza il nov mandat il mandat anteriur, nun che quel saja senza dubi mo ina cumplettaziun. 
Cudesch civil svizzer dals 10 da december 1907: Art. 363
Art. 363 
C. Constataziun da la valaivladad ed acceptaziun 
^1 Sche l' autoritad per la protecziun da creschids vegn a savair ch' ina persuna è daventada inabla da giuditgar e sch' ella na sa betg, sch' igl exista in mandat preventiv, s' infurmescha ella tar l' uffizi da stadi civil. 
^2 Sch' igl exista in mandat preventiv, controllescha l' autoritad per la protecziun da creschids: 
1. sche quel è vegnì constituì valaivlamain; 
2. sche las premissas per sia valaivladad èn ademplidas; 
3. sch' il mandatari è adattà per sias incumbensas; e 
4. sch' i dovra ulteriuras mesiras da la protecziun da creschids. 
^3 Sch' il mandatari accepta il mandat preventiv, al renda l' autoritad attent a sias obligaziuns tenor las disposiziuns dal Dretg d' obligaziuns davart il mandat ed al surdat in document che cuntegna sias cumpetenzas. 
Cudesch civil svizzer dals 10 da december 1907: Art. 364
Art. 364 
D. Interpretaziun e cumplettaziun 
Il mandatari po dumandar l' autoritad per la protecziun da creschids d' interpretar il mandat preventiv e da cumplettar quel en puncts secundars. 
Cudesch civil svizzer dals 10 da december 1907: Art. 365
Art. 365 
E. Adempliment 
^1 Il mandatari represchenta il mandant en il rom dal mandat preventiv ed ademplescha conscienziusamain sias incumbensas tenor las disposiziuns dal Dretg d' obligaziuns davart il mandat. 
^2 Sch' il mandatari sto liquidar affars che n' èn betg cuntegnids en il mandat preventiv u sch' el ha - en in affar - auters interess che quels dal mandatari, infurmescha el immediatamain l' autoritad per la protecziun da creschids. 
^3 En cas d' ina collisiun d' interess croda la cumpetenza dal mandatari tenor la lescha. 
Cudesch civil svizzer dals 10 da december 1907: Art. 366
Art. 366 
F. Indemnisaziun e spesas 
^1 Sch' il mandat preventiv na cuntegna naginas disposiziuns davart l' indemnisaziun dal mandatari, fixescha l' autoritad per la protecziun da creschids ina indemnisaziun commensurada, sche quai para dad esser giustifitgà areguard la dimensiun da las incumbensas u sche las prestaziuns dal mandatari vegnan per il solit indemnisadas. 
^2 L' indemnisaziun e las spesas necessarias van a quint dal mandant. 
Cudesch civil svizzer dals 10 da december 1907: Art. 367
Art. 367 
G. Desditga 
^1 Il mandatari po desdir da tut temp il mandat preventiv tras ina communicaziun en scrit a l' autoritad per la protecziun da creschids, observond in termin da desditga da 2 mais. 
^2 Per motivs relevants po el desdir immediatamain il mandat. 
Cudesch civil svizzer dals 10 da december 1907: Art. 368
Art. 368 
H. Intervenziun da l' autoritad per la protecziun da creschids 
^1 Sch' ils interess dal mandant èn periclitads u betg pli garantids, prenda l' autoritad per la protecziun da creschids las mesiras necessarias d' uffizi u sin dumonda d' ina persuna da confidenza. 
^2 En spezial po ella dar directivas al mandatari, obligar il mandatari d' inoltrar periodicamain inventaris e rapports u retrair per part u dal tuttafatg sias cumpetenzas. 
Cudesch civil svizzer dals 10 da december 1907: Art. 369
Art. 369 
I. Recuperaziun da l' abilitad da giuditgar 
^1 Sch' il mandant daventa puspè abel da giuditgar, extingua il mandat preventiv tenor la lescha. 
^2 Sch' ils interess dal mandant vegnan periclitads tras quest fatg, è il mandatari obligà da cuntinuar uschè ditg cun las incumbensas attribuidas, fin ch' il mandant po defender sez ses interess. 
^3 Il mandant vegn obligà tras affars ch' il mandatari fa avant ch' el vegn a savair da l' extincziun da ses mandat, sco sch' il mandat fiss anc adina valaivel. 
Cudesch civil svizzer dals 10 da december 1907: Art. 370
Art. 370 
A. Princip 
^1 En ina disposiziun dal pazient po ina persuna abla da giuditgar fixar las mesiras medicalas ch' ella accepta u refusa, en cas ch' ella daventa inabla da giuditgar. 
^2 Ella po er numnar ina persuna natirala che duai discutar cun il medi responsabel las mesiras medicalas e decider en ses num, en cas ch' ella è inabla da giuditgar. Ella po dar directivas a la persuna numnada. 
^3 En cas che la persuna numnada n' è betg adattada per las incumbensas, n' accepta betg l' incarica u desdi tala, po ella prender disposiziuns substitutivas. 
Cudesch civil svizzer dals 10 da december 1907: Art. 371
Art. 371 
B. Constituziun e revocaziun 
^1 La disposiziun dal pazient sto vegnir scritta a maun, sto vegnir datada e suttascritta. 
^2 Tgi che constituescha ina disposiziun dal pazient, po laschar inscriver la constituziun ed il lieu da deposit sin la carta d' assicuranza. Il Cussegl federal decretescha las disposiziuns necessarias, en spezial davart l' access a las datas. 
^3 La disposiziun davart la revocaziun dal mandat preventiv è applitgabla tenor il senn. 
Cudesch civil svizzer dals 10 da december 1907: Art. 372
Art. 372 
C. Cumenzament da l' inabilitad da giuditgar 
^1 Sch' il pazient è inabel da giuditgar e sch' ins na sa betg, sch' igl exista ina disposiziun dal pazient, s' infurmescha il medi responsabel en chaussa cun consultar la carta d' assicuranza. Resalvads restan cas urgents. 
^2 Il medi ademplescha la disposiziun dal pazient, sche quella na violescha betg prescripziuns legalas u sch' i n' existan betg dubis motivads ch' ella exprimia la libra voluntad u correspundia a la voluntad probabla dal pazient. 
^3 En il dossier dal pazient menziunescha il medi ils motivs, per ils quals la disposiziun dal pazient na vegn betg ademplida. 
Cudesch civil svizzer dals 10 da december 1907: Art. 373
Art. 373 
D. Intervenziun da l' autoritad per la protecziun da creschids 
^1 Mintga persuna da confidenza dal pazient po appellar en scrit a l' autoritad per la protecziun da creschids e far valair: 
1. che la disposiziun dal pazient na vegnia betg ademplida; 
2. ch' ils interess da la persuna inabla da giuditgar sajan periclitads u betg pli garantids; 
3. che la disposiziun dal pazient n' exprimia betg sia libra voluntad. 
^2 Las disposiziuns davart l' intervenziun da l' autoritad per la protecziun da creschids en cas dal mandat preventiv èn applitgablas tenor il senn. 
Cudesch civil svizzer dals 10 da december 1907: Art. 374
Art. 374 
A. Premissas e dimensiun dal dretg da represchentanza 
^1 Il consort u il partenari registrà che maina ina chasada cuminaivla cun ina persuna che daventa inabla da giuditgar, u che assista regularmain e persunalmain questa persuna, ha in dretg da represchentanza tenor la lescha, sch' i n' exista ni in mandat preventiv ni ina curatella correspundenta. 
^2 Il dretg da represchentanza cumpiglia: 
1. tut ils acts giuridics ch' èn usitadamain necessaris per cuvrir il basegn vital; 
2. l' administraziun ordinaria da las entradas e da las ulteriuras valurs da facultad; e 
3. sche necessari, la cumpetenza d' avrir e da liquidar la posta. 
^3 Per acts giuridics en il rom da l' administraziun extraordinaria da la facultad dovra il consort u il partenari registrà il consentiment da l' autoritad per la protecziun da creschids. 
Cudesch civil svizzer dals 10 da december 1907: Art. 375
Art. 375 
B. Execuziun dal dretg da represchentanza 
Per exequir il dretg da represchentanza èn applitgablas las disposiziuns dal Dretg d' obligaziuns davart il mandat tenor il senn. 
Cudesch civil svizzer dals 10 da december 1907: Art. 376
Art. 376 
C. Intervenziun da l' autoritad per la protecziun da creschids 
^1 Sch' igl existan dubis davart l' adempliment da las premissas per ina represchentanza, decida l' autoritad per la protecziun da creschids davart il dretg da represchentanza e consegna eventualmain al consort u al partenari registrà in document che cuntegna las cumpetenzas. 
^2 Sch' ils interess da la persuna inabla da giuditgar èn periclitads u betg pli garantids, retira l' autoritad per la protecziun da creschids - sin dumonda d' ina persuna da confidenza u d' uffizi - per part u dal tuttafatg al consort u al partenari registrà las cumpetenzas da represchentanza u constituescha ina curatella. 
Cudesch civil svizzer dals 10 da december 1907: Art. 377
Art. 377 
A. Plan da tractament 
^1 Sch' ina persuna inabla da giuditgar n' è betg s' exprimida davart ses tractament en ina disposiziun dal pazient, planisescha il medi responsabel - en cas da mesiras medicalas - il tractament necessari ensemen cun la persuna ch' è autorisada da represchentar la persuna inabla da giuditgar. 
^2 Il medi infurmescha la persuna cun dretg da represchentanza davart tut las circumstanzas ch' èn relevantas en vista a las mesiras medicalas previsas, en spezial davart ils motivs, l' intent, la moda e maniera, las modalitads, las ristgas, ils effects secundars ed ils custs da talas, davart las consequenzas, sch' il tractament vegn tralaschà, sco er davart eventualas pussaivladads da tractament alternativas. 
^3 Uschenavant sco pussaivel vegn er la persuna inabla da giuditgar integrada en il process da decisiun. 
^4 Il plan da tractament vegn adattà al svilup current. 
Cudesch civil svizzer dals 10 da december 1907: Art. 378
Art. 378 
B. Persuna cun dretg da represchentanza 
^1 Las suandantas persunas èn - en questa successiun - autorisadas da represchentar la persuna inabla da giuditgar e d' acceptar u da refusar las mesiras ambulantas u staziunaras previsas: 
1. la persuna numnada en ina disposiziun dal pazient u en in mandat preventiv; 
2. il procuratur cun in dretg da represchentanza en cas da mesiras medicalas; 
3. il consort u il partenari registrà che maina ina chasada cuminaivla cun la persuna inabla da giuditgar u che assista regularmain e persunalmain questa persuna; 
4. la persuna che maina ina chasada cuminaivla cun la persuna inabla da giuditgar e che assista regularmain e persunalmain questa persuna; 
5. ils descendents, sch' els assistan regularmain e persunalmain la persuna inabla da giuditgar; 
6. ils geniturs, sch' els assistan regularmain e persunalmain la persuna inabla da giuditgar; 
7. ils fragliuns, sch' els assistan regularmain e persunalmain la persuna inabla da giuditgar. 
^2 Sche pliras persunas han il dretg da represchentanza, dastga il medi premetter da buna fai che mintgina ageschia cun il consentiment da l' autra. 
^3 Sche la disposiziun dal pazient na cuntegna naginas directivas, decida la persuna cun dretg da represchentanza tenor la voluntad probabla e tenor ils interess da la persuna inabla da giuditgar. 
Cudesch civil svizzer dals 10 da december 1907: Art. 379
Art. 379 
C. Cas urgents 
En cas urgents prenda il medi las mesiras medicalas tenor la voluntad probabla e tenor ils interess da la persuna inabla da giuditgar. 
Cudesch civil svizzer dals 10 da december 1907: Art. 380
Art. 380 
D. Tractament d' in disturbi psichic 
Il tractament d' in disturbi psichic d' ina persuna inabla da giuditgar en ina clinica psichiatrica sa drizza tenor las disposiziuns davart il plazzament per motivs da provediment. 
Cudesch civil svizzer dals 10 da december 1907: Art. 381
Art. 381 
E. Intervenziun da l' autoritad per la protecziun da creschids 
^1 L' autoritad per la protecziun da creschids constituescha ina curatella da represchentanza, sch' i n' ha naginas persunas cun dretg da represchentanza u sche quellas na vulan betg exequir il dretg da represchentanza. 
^2 Ella nominescha la persuna cun dretg da represchentanza u constituescha ina curatella da represchentanza: 
1. sch' i n' è betg cler, tgi che ha il dretg da represchentanza; 
2. sche las persunas cun dretg da represchentanza èn da different avis; u 
3. sch' ils interess da la persuna inabla da giuditgar èn periclitads u betg pli garantids. 
^3 Ella agescha sin dumonda dal medi u d' ina autra persuna da confidenza u d' uffizi. 
Cudesch civil svizzer dals 10 da december 1907: Art. 382
Art. 382 
A. Contract d' assistenza 
^1 Sch' ina persuna inabla da giuditgar vegn assistida durant in temp pli lung en in institut da dimora u da tgira, stoi vegnir fixà en scrit en in contract d' assistenza tge prestaziuns che l' institut furnescha e quant che quellas custan. 
^2 Fixond las prestaziuns che l' institut ha da furnir, vegnan ils giavischs da la persuna pertutgada resguardads tant sco pussaivel. 
^3 La cumpetenza da represchentar la persuna inabla da giuditgar a chaschun da la conclusiun, da la midada u da l' aboliziun dal contract d' assistenza sa drizza tenor il senn tenor las disposiziuns davart la represchentanza en cas da mesiras medicalas. 
Cudesch civil svizzer dals 10 da december 1907: Art. 383
Art. 383 
B. Restricziun da la libertad da sa mover 
I. Premissas 
^1 L' institut da dimora u da tgira dastga mo restrenscher la libertad da sa mover da la persuna inabla da giuditgar, sche mesiras main rigurusas na bastan betg u paran da bel principi dad esser insuffizientas e sche la mesira serva: 
1. ad impedir in privel per la vita u per l' integritad corporala da la persuna pertutgada u da terzas persunas; u 
2. ad eliminar in disturbi gravant da la vita cuminaivla en l' institut. 
^2 Avant che restrenscher la libertad da sa mover vegn declerà a la persuna pertutgada, tge che capita, pertge che la mesira è vegnida ordinada, quant ditg che la mesira dura probablamain e tgi che s' occupa durant quest temp da la persuna pertutgada. Resalvadas restan situaziuns d' urgenza. 
^3 La restricziun da la libertad da sa mover vegn abolida uschè prest sco pussaivel; en mintga cas vegni controllà regularmain, sche la restricziun è anc giustifitgada. 
Cudesch civil svizzer dals 10 da december 1907: Art. 384
Art. 384 
II. Protocollaziun ed infurmaziun 
^1 Mintga mesira che restrenscha la libertad da sa mover vegn protocollada. Il protocol cuntegna en spezial il num dal disponent, l' intent, il gener e la durada da la mesira. 
^2 La persuna ch' è autorisada da represchentar la persuna inabla da giuditgar en cas da mesiras medicalas vegn infurmada davart la mesira che restrenscha la libertad da sa mover; ella po prender invista dal protocol da tut temp. 
^3 In dretg da prender invista han er las persunas che surveglian l' institut da dimora u da tgira. 
Cudesch civil svizzer dals 10 da december 1907: Art. 385
Art. 385 
III. Intervenziun da l' autoritad per la protecziun da creschids 
^1 Cunter ina mesira che restrenscha la libertad da sa mover po la persuna pertutgada u ina da sias persunas da confidenza appellar da tut temp en scrit a l' autoritad per la protecziun da creschids a la sedia da l' institut. 
^2 Sche l' autoritad per la protecziun da creschids constatescha che la mesira na correspunda betg a las prescripziuns legalas, mida u abolescha ella la mesira u ordinescha ina mesira uffiziala da la protecziun da creschids. Sche necessari infurmescha ella l' autoritad da surveglianza da l' institut. 
^3 Mintga dumonda che pretenda in giudicament tras l' autoritad per la protecziun da creschids vegn tramessa vinavant immediatamain a quella. 
Cudesch civil svizzer dals 10 da december 1907: Art. 386
Art. 386 
C. Protecziun da la persunalitad 
^1 L' institut da dimora u da tgira protegia la persunalitad da la persuna inabla da giuditgar e promova uschenavant sco pussaivel contacts cun persunas ordaifer l' institut. 
^2 Sche nagin d' ordaifer l' institut s' occupa da la persuna pertutgada, infurmescha l' institut da dimora u da tgira l' autoritad per la protecziun da creschids. 
^3 La libra tscherna dal medi è garantida, nun che motivs relevants s' opponian a quai. 
Cudesch civil svizzer dals 10 da december 1907: Art. 387
Art. 387 
D. Surveglianza dals instituts da dimora e da tgira 
Ils instituts da dimora e da tgira che assistan persunas inablas da giuditgar vegnan suttamess dals chantuns ad ina surveglianza, nun ch' ina surveglianza saja gia garantida tras prescripziuns dal dretg federal. 
Cudesch civil svizzer dals 10 da december 1907: Art. 388
Art. 388 
A. Intent 
^1 Las mesiras uffizialas da la protecziun da creschids garanteschan il bainstar e la protecziun da persunas basegnusas. 
^2 Ellas duain mantegnair e promover uschè bain sco pussaivel l' autodeterminaziun da la persuna pertutgada. 
Cudesch civil svizzer dals 10 da december 1907: Art. 389
Art. 389 
B. Subsidiaritad e commensurabladad 
^1 L' autoritad per la protecziun da creschids ordinescha ina mesira, sche: 
1. il sustegn che la persuna basegnusa survegn tras la famiglia, tras autras persunas da confidenza ubain tras servetschs privats u publics na basta betg u para da bel principi dad esser nunsuffizient; 
2. en cas d' ina inabilitad da giuditgar da la persuna basegnusa i n' è vegnida prendida nagina atgna prevenziun u igl è vegnida prendida in' atgna prevenziun che n' è betg suffizienta e las mesiras tenor la lescha na bastan betg. 
^2 Mintga mesira uffiziala sto esser necessaria ed adattada. 
Cudesch civil svizzer dals 10 da december 1907: Art. 390
Art. 390 
A. Premissas 
^1 L' autoritad per la protecziun da creschids installescha ina curatella, sch' ina persuna maiorenna: 
1. po reglar mo per part u na po insumma betg reglar ses affars pervia d' in impediment spiertal, pervia d' in disturbi psichic u pervia d' ina deblezza sumeglianta che sa chatta en la persuna; 
2. pervia d' incapacitad temporara da giuditgar u pervia d' absenza en affars che ston vegnir liquidads na po ni agir sezza ni ha designà ina persuna ch' è autorisada da surpigliar la substituziun. 
^2 La grevezza e la protecziun dals confamigliars e da terzas persunas ston vegnir resguardadas. 
^3 La curatella vegn installada sin dumonda da la persuna pertutgada u d' ina persuna da confidenza ubain d' uffizi. 
Cudesch civil svizzer dals 10 da december 1907: Art. 391
Art. 391 
B. Champs d' incumbensa 
^1 L' autoritad per la protecziun da creschids circumscriva ils champs d' incumbensas da la curatella correspundentamain als basegns da la persuna pertutgada. 
^2 Ils champs d' incumbensas pertutgan la tgira da persunas, la tgira da la facultad u la correspundenza giuridica. 
^3 Senza il consentiment da la persuna pertutgada dastga il procuratur avrir la posta da tala u metter pe en l' abitaziun da quella mo, sche l' autoritad per la protecziun da creschids ha autorisà quai explicitamain. 
Cudesch civil svizzer dals 10 da december 1907: Art. 392
Art. 392 
C. Renunzia ad ina curatella 
Sche l' installaziun d' ina curatella para dad esser evidentamain sproporziunada pervia da la dimensiun da las incumbensas, po l' autoritad per la protecziun da creschids: 
1. preparar da sai anor quai ch' è necessari, oravant tut dar il consentiment per in act giuridic; 
2. dar ina incumbensa ad ina terza persuna da liquidar singulas lavurs; u 
3. designar ina persuna u in post, a la quala u al qual ston vegnir dadas l' invista en ed infurmaziuns davart tscherts secturs. 
Cudesch civil svizzer dals 10 da december 1907: Art. 393
Art. 393 
A. Curatella accumpagnada 
^1 Ina curatella accumpagnada vegn installada cun il consentiment da la persuna basegnusa, sche quella dovra in sustegn accumpagnà per liquidar tscherts affars. 
^2 La curatella accumpagnada na restrenscha betg l' abilitad d' agir da la persuna pertutgada. 
Cudesch civil svizzer dals 10 da december 1907: Art. 394
Art. 394 
B. Curatella da represchentanza 
I. En general 
^1 Ina curatella da represchentanza vegn installada, sche la persuna basegnusa na po betg liquidar tscherts affars e sto perquai vegnir represchentada. 
^2 L' autoritad per la protecziun da creschids po restrenscher correspundentamain l' abilitad d' agir da la persuna pertutgada. 
^3 Er sche l' abilitad d' agir n' è betg restrenschida, sto la persuna pertutgada acceptar las acziuns dal procuratur. 
Cudesch civil svizzer dals 10 da december 1907: Art. 395
Art. 395 
II. Administraziun da facultad 
^1 Sche l' autoritad per la protecziun da creschids installescha ina curatella da represchentanza per administrar la facultad, determinescha ella las valurs da facultad che duain vegnir administradas dal procuratur. Ella po suttametter a l' administraziun parts da las entradas u da la facultad, tut las entradas u tut la facultad ubain tut las entradas e tut la facultad. 
^2 La cumpetenza d' administrar dal procuratur cumpiglia er ils respargns da las entradas administradas u ils retgavs da la facultad administrada, nun che l' autoritad per la protecziun da creschids prevesia insatge auter. 
^3 Senza restrenscher l' abilitad d' agir da la persuna pertutgada, la po l' autoritad per la protecziun da creschids privar da l' access a singulas valurs da facultad. 
^4 Sche l' autoritad per la protecziun da creschids scumonda a la persuna pertutgada da disponer d' in bain immobigliar, lascha ella inscriver quai en il register funsil. 
Cudesch civil svizzer dals 10 da december 1907: Art. 396
Art. 396 
C. Curatella participativa 
^1 Ina curatella participativa vegn installada, sche tschertas acziuns da la persuna basegnusa ston vegnir approvadas dal procuratur per la proteger uschia. 
^2 L' abilitad d' agir da la persuna pertutgada vegn restrenschida correspundentamain tenor la lescha. 
Cudesch civil svizzer dals 10 da december 1907: Art. 397
Art. 397 
D. Cumbinaziun da curatellas 
La curatella accumpagnada, la curatella da represchentanza e la curatella participativa pon vegnir cumbinadas ina cun l' autra. 
Cudesch civil svizzer dals 10 da december 1907: Art. 398
Art. 398 
E. Curatella cumplessiva 
^1 Ina curatella cumplessiva vegn installada, sch' ina persuna è spezialmain basegnusa, oravant tut per motivs d' ina inabilitad permanenta da giuditgar. 
^2 Ella vala per tut ils affars da la tgira da persunas, da la tgira da la facultad e da la correspundenza giuridica. 
^3 L' abilitad d' agir da la persuna pertutgada croda davent tenor la lescha. 
Cudesch civil svizzer dals 10 da december 1907: Art. 399
Art. 399 
^1 Tenor la lescha finescha la curatella cun la mort da la persuna pertutgada. 
^2 L' autoritad per la protecziun da creschids annullescha ina curatella sin dumonda da la persuna pertutgada u d' ina persuna da confidenza u d' uffizi, sch' i na dat nagin motiv pli per la cuntinuar. 
Cudesch civil svizzer dals 10 da december 1907: Art. 400
Art. 400 
A. Nominaziun 
I. Premissas generalas 
^1 L' autoritad per la protecziun da creschids nominescha sco procuratur ina persuna natirala ch' è adattada per questa incumbensa per motivs persunals e professiunals, che po investir il temp necessari per quai e che ademplescha sezza questa incumbensa. En cas da circumstanzas spezialas pon vegnir nominadas pliras persunas. 
^2 La persuna nominada è obligada da surpigliar la curatella, nun che motivs relevants pledian cunter quai. 
^3 L' autoritad per la protecziun da creschids procura ch' il procuratur survegn l' instrucziun, la cussegliaziun ed il sustegn necessari. 
Cudesch civil svizzer dals 10 da december 1907: Art. 401
Art. 401 
II. Giavischs da la persuna pertutgada u da persunas da sia confidenza 
^1 Sche la persuna pertutgada propona ina persuna da confidenza sco procuratur, ademplescha l' autoritad per la protecziun da creschids quest giavisch, sche la persuna proponida è adattada per la curatella ed è pronta da la surpigliar. 
^2 Ella resguarda, sche pussaivel, ils giavischs dals confamigliars u d' autras persunas da confidenza. 
^3 Sche la persuna pertutgada refusa ina tscherta persuna sco procuratur, respecta l' autoritad per la protecziun da creschids quest giavisch, sche pussaivel. 
Cudesch civil svizzer dals 10 da december 1907: Art. 402
Art. 402 
III. Surdada da l' uffizi a pliras persunas 
^1 Sche l' autoritad per la protecziun da creschids surdat ina curatella a pliras persunas, fixescha ella, sche l' uffizi duai vegnir exequì cuminaivlamain u tgi ch' è responsabel per tge incumbensa. 
^2 Ina curatella cuminaivla vegn surdada a pliras persunas mo cun lur consentiment. 
Cudesch civil svizzer dals 10 da december 1907: Art. 403
Art. 403 
B. Impediment e collisiun d' interess 
^1 Sch' il procuratur è impedì d' agir u sch' ils interess dal procuratur collideschan tar in affar cun quels da la persuna pertutgada, nominescha l' autoritad per la protecziun da creschids in procuratur substitut u regla sezza quest affar. 
^2 En cas d' ina collisiun d' interess croda tenor la lescha la cumpetenza dal procuratur en l' affar correspundent. 
Cudesch civil svizzer dals 10 da december 1907: Art. 404
Art. 404 
C. Indemnisaziun e spesas 
^1 Il procuratur ha il dretg d' ina indemnisaziun adequata e d' ina cumpensaziun da las spesas necessarias, pajadas or da la facultad da la persuna pertutgada. Sch' il procuratur è in procuratur professiunal, van l' indemnisaziun e la cumpensaziun da las spesas al patrun. 
^2 L' autoritad per la protecziun da creschids fixescha l' autezza da l' indemnisaziun. En quest connex resguarda ella spezialmain la dimensiun e la cumplexitad da las incumbensas surdadas al procuratur. 
^3 Ils chantuns decreteschan disposiziuns executivas e reglan l' indemnisaziun e la cumpensaziun da las spesas, sche quellas na pon betg vegnir pajadas da la facultad da la persuna pertutgada. 
Cudesch civil svizzer dals 10 da december 1907: Art. 405
Art. 405 
A. Surpigliada da l' uffizi 
^1 Il procuratur s' acquista las enconuschientschas ch' èn necessarias per ademplir las incumbensas e contactescha persunalmain la persuna pertutgada. 
^2 Sche la curatella cumpiglia l' administraziun da la facultad, fa il procuratur en collavuraziun cun l' autoritad per la protecziun da creschids immediatamain in inventari da las valurs da facultad che ston vegnir administradas. 
^3 Sche las circumstanzas giustifitgeschan quai, po l' autoritad per la protecziun da creschids decretar ina inventarisaziun publica. Per ils crediturs ha quella il medem effect sco l' inventari public dal dretg d' ierta. 
^4 Terzas persunas èn obligadas da dar tut las infurmaziuns necessarias per l' inventarisaziun. 
Cudesch civil svizzer dals 10 da december 1907: Art. 406
Art. 406 
B. Relaziun cun la persuna pertutgada 
^1 Il procuratur ademplescha las incumbensas en l' interess da la persuna pertutgada, prenda, sche pussaivel, resguard da l' opiniun da tala e resguarda sia voluntad da concepir sia vita tenor agens giavischs ed ideas en correspundenza cun sias abilitads. 
^2 Il procuratur sa stenta da stabilir ina relaziun da confidenza cun la persuna pertutgada e da levgiar sia flaivlezza u d' impedir in pegiurament. 
Cudesch civil svizzer dals 10 da december 1907: Art. 407
Art. 407 
C. Agen agir da la persuna pertutgada 
La persuna pertutgada abla da giuditgar po, er sch' ella è vegnida privada da l' abilitad d' agir, fundar - en il rom dal dretg da persunas - dretgs ed obligaziuns tras l' agen agir ed exequir dretgs persunals inalienabels. 
Cudesch civil svizzer dals 10 da december 1907: Art. 408
Art. 408 
D. Administraziun da la facultad 
I. Incumbensas 
^1 Il procuratur administrescha las valurs da facultad cun quità e fa tut ils acts giuridics che han in connex cun l' administraziun. 
^2 Particularmain po il procuratur: 
1. prender encunter cun effect liberant per terzas persunas la prestaziun che quellas debiteschan a la persuna pertutgada; 
2. pajar ils debits, uschenavant che quai è inditgà; 
3. represchentar, sche necessari, la persuna pertutgada per ils basegns currents. 
^3 Il Cussegl federal decretescha las disposiziuns davart l' investiziun e davart il deposit da la facultad. 
Cudesch civil svizzer dals 10 da december 1907: Art. 409
Art. 409 
II. Imports a libra disposiziun 
Il procuratur dat a la persuna pertutgada imports adequats a libra disposiziun che derivan da la facultad da tala. 
Cudesch civil svizzer dals 10 da december 1907: Art. 410
Art. 410 
III. Quint 
^1 Il procuratur maina il quint ed al suttametta a l' autoritad per la protecziun da creschids per l' approvaziun a las periodas fixadas d' ella, almain però mintga 2 onns. 
^2 Il procuratur declera a la persuna pertutgada il quint e dat ad ella ina copia sin giavisch. 
Cudesch civil svizzer dals 10 da december 1907: Art. 411
Art. 411 
E. Rapport 
^1 Il procuratur rapporta a l' autoritad per la protecziun da creschids uschè savens sco necessari, almain però mintga 2 onns, davart la situaziun da la persuna pertutgada e davart l' execuziun da la curatella. 
^2 Cun formular il rapport consultescha il procuratur sche pussaivel la persuna pertutgada e dat ad ella ina copia sin giavisch. 
Cudesch civil svizzer dals 10 da december 1907: Art. 412
Art. 412 
F. Affars particulars 
^1 Represchentond la persuna pertutgada na dastga il procuratur surpigliar naginas garanzias, fundar naginas fundaziuns e far naginas donaziuns, cun excepziun dals regals occasiunals usitads. 
^2 Valurs da facultad che han ina valur speziala per la persuna pertutgada u per sia famiglia na vegnan, sche pussaivel, betg alienadas. 
Cudesch civil svizzer dals 10 da december 1907: Art. 413
Art. 413 
G. Duair da diligenza ed obligaziun da discreziun 
^1 Ademplind sias incumbensas ha il procuratur il medem duair da diligenza sco ina persuna mandataria tenor las disposiziuns dal Dretg d' obligaziuns. 
^2 Il procuratur è obligà da mantegnair discreziun, nun che quai cuntrafetschia ad interess predominants. 
^3 Terzas persunas ston vegnir orientadas davart la curatella, uschenavant che quai è necessari per il procuratur per ademplir duidamain las incumbensas. 
Cudesch civil svizzer dals 10 da december 1907: Art. 414
Art. 414 
H. Midada da las relaziuns 
Il procuratur infurmescha immediatamain l' autoritad per la protecziun da creschids davart circumstanzas che pretendan ina midada da las mesiras u che pussibiliteschan in' aboliziun da la curatella. 
Cudesch civil svizzer dals 10 da december 1907: Art. 415
Art. 415 
A. Revisiun dal quint ed examinaziun dal rapport 
^1 L' autoritad per la protecziun da creschids reveda il quint e conceda u refusa l' approvaziun; sche necessari, pretenda ella ina rectificaziun. 
^2 Ella examinescha il rapport e pretenda, sche necessari, che quel vegnia cumplettà. 
^3 En cas da basegn prenda ella las mesiras ch' èn inditgadas per proteger ils interess da la persuna pertutgada. 
Cudesch civil svizzer dals 10 da december 1907: Art. 416
Art. 416 
B. Affars che dovran in consentiment 
I. Tenor la lescha 
^1 Per ils suandants affars, ch' il procuratur liquidescha sco represchentant da la persuna pertutgada, è necessari il consentiment da l' autoritad per la protecziun da creschids: 
1. per liquidar la chasada, per desdir il contract da localitads, en las qualas la persuna pertutgada viva; 
2. per far contracts permanents davart il plazzament da la persuna pertutgada; 
3. per acceptar u per refusar ina ierta, sche quai basegna ina decleraziun explicita, sco er per far contracts d' ierta e contracts da partiziun d' ierta; 
4. per acquistar, per vender, per impegnar e per stabilir autras grevezzas realas da bains immobigliars sco er per construir edifizis che surpassa l' administraziun ordinaria da la facultad; 
5. per acquistar, per vender e per impegnar autras valurs da facultad sco er per installar ina giudida da talas, sche quests affars n' appartegnan betg a la responsabladad da l' administraziun ordinaria e da la gestiun; 
6. per far e per conceder emprests considerabels, per surpigliar cambialas; 
7. per far contracts da renta vitalizia e contracts da vitalizi sco er assicuranzas da vita, uschenavant che quels n' èn betg colliads - en il rom da la prevenziun professiunala - cun in contract da lavur; 
8. per surpigliar u per liquidar in affar, per sa participar ad ina societad che pretenda ina responsabladad persunala da la persuna pertutgada u ina participaziun cun in chapital considerabel; 
9. per declerar l' insolvenza, per manar in process, per stabilir in accord, in contract da cumpromiss u in concordat, cun resalva da mesiras provisoricas dal procuratur en cas urgents. 
^2 Il consentiment da l' autoritad per la protecziun da creschids n' è betg necessari, sche la persuna pertutgada abla da giuditgar è perencletga e sche sia abilitad d' agir n' è betg restrenschida tras la curatella. 
^3 Contracts tranter il procuratur e la persuna pertutgada dovran adina il consentiment da l' autoritad per la protecziun da creschids, nun che la persuna pertutgada concedia in mandat gratuit. 
Cudesch civil svizzer dals 10 da december 1907: Art. 417
Art. 417 
II. Sin prescripziun 
L' autoritad per la protecziun da creschids po decretar per motivs relevants che ulteriurs affars vegnian suttamess ad ella per l' approvaziun. 
Cudesch civil svizzer dals 10 da december 1907: Art. 418
Art. 418 
III. Mancanza dal consentiment 
Sch' in affar è vegnì concludì senza il consentiment necessari da l' autoritad per la protecziun da creschids, ha el per la persuna pertutgada mo l' effect ch' è previs tenor las disposiziuns dal dretg da persunas davart la mancanza da l' approvaziun dal represchentant legal. 
Cudesch civil svizzer dals 10 da december 1907: Art. 419
Art. 419 
Cunter acziuns u omissiuns dal procuratur sco er d' ina terza persuna u d' in post, al qual l' autoritad per la protecziun da creschids ha dà in mandat po la persuna pertutgada u ina persuna da sia confidenza e mintga persuna che ha in interess legitim appellar a l' autoritad per la protecziun da creschids. 
Cudesch civil svizzer dals 10 da december 1907: Art. 420
Art. 420 
Sch' il consort, il partenari registrà, ils geniturs, in descendent, in fragliun, il partenari da vita factic da la persuna pertutgada vegnan installads sco procuratur, po l' autoritad per la protecziun da creschids dispensar els per part u dal tuttafatg da l' obligaziun da far in inventari, da l' obligaziun da rapportar periodicamain e da far in rendaquint e da l' obligaziun da dumandar il consentiment per tscherts affars, sche las circumstanzas giustifitgeschan quai. 
Cudesch civil svizzer dals 10 da december 1907: Art. 421
Art. 421 
A. Tenor la lescha 
L' uffizi da procuratur finescha tenor la lescha: 
1. cun la scadenza d' ina perioda d' uffizi fixada da l' autoritad per la protecziun da creschids, nun che l' uffizi vegnia puspè confermà; 
2. cun la fin da la curatella; 
3. cun la fin da la relaziun da lavur sco procuratur professiunal; 
4. il mument ch' il procuratur vegn mess sut curatella, daventa inabel da giuditgar u mora. 
Cudesch civil svizzer dals 10 da december 1907: Art. 422
Art. 422 
B. Relaschada 
I. Sin dumonda dal procuratur 
^1 Il pli baud suenter ina perioda d' uffizi da 4 onns ha il procuratur il dretg da vegnir relaschà. 
^2 Avant po il procuratur dumandar sia relaschada per motivs relevants. 
Cudesch civil svizzer dals 10 da december 1907: Art. 423
Art. 423 
II. Ulteriurs cas 
^1 L' autoritad per la protecziun da creschids relascha il procuratur: 
1. sch' el n' è betg pli en cas d' ademplir las incumbensas surdadas ad el; 
2. sch' igl è avant maun in auter motiv relevant per al relaschar. 
^2 La relaschada po vegnir dumandada da la persuna pertutgada u d' ina persuna da sia confidenza. 
Cudesch civil svizzer dals 10 da december 1907: Art. 424
Art. 424 
C. Cuntinuaziun dals affars 
Il procuratur è obligà da manar vinavant affars betg suspensibels fin ch' il successur surpiglia l' uffizi, nun che l' autoritad per la protecziun da creschids decreteschia insatge auter. Questa disposiziun na vala betg per il procuratur professiunal. 
Cudesch civil svizzer dals 10 da december 1907: Art. 425
Art. 425 
D. Rapport final e quint final 
^1 Sche l' uffizi va a fin, surdat il procuratur il rapport final a l' autoritad per la protecziun da creschids ed inoltrescha eventualmain il quint final. L' autoritad per la protecziun da creschids po liberar il procuratur professiunal da questa obligaziun, cur che la relaziun da lavur va a fin. 
^2 L' autoritad per la protecziun da creschids controllescha ed approvescha il rapport final ed il quint final da medema maniera sco ils rapports ed ils quints periodics. 
^3 Ella surdat il rapport final ed il quint final a la persuna pertutgada u a ses ertavels ed eventualmain al nov procuratur e renda il medem mument attentas questas persunas a las disposiziuns davart la responsabladad. 
^4 Ultra da quai communitgescha ella a questas persunas, sch' ella ha distgargià il procuratur u sch' ella ha refusà d' approvar il rapport final u il quint final. 
Cudesch civil svizzer dals 10 da december 1907: Art. 426
Art. 426 
A. Las mesiras 
I. Plazzament per il tractament u per l' assistenza 
^1 Ina persuna che patescha d' in disturbi psichic u d' in impediment spiertal u ch' è grevamain negligida dastga vegnir plazzada en in institut adattà, sch' il tractament necessari u l' assistenza na po betg vegnir realisà en autra moda. 
^2 La grevezza e la protecziun dals confamigliars e da terzas persunas ston vegnir resguardadas. 
^3 La persuna pertutgada vegn relaschada, uschespert che las premissas per ses plazzament n' èn betg pli ademplidas. 
^4 La persuna pertutgada u ina persuna da sia confidenza po dumandar da tut temp la relaschada. Davart questa dumonda stoi vegnir decidì senza retardar. 
Cudesch civil svizzer dals 10 da december 1907: Art. 427
Art. 427 
II. Retenziun da persunas entradas voluntarmain 
^1 Sch' ina persuna che patescha d' in disturbi psichic e ch' è entrada voluntarmain en in institut vul puspè bandunar quest institut, po ella vegnir retegnida da la direcziun medicala da l' institut per maximalmain 3 dis, sch' ella: 
1. sa metta sezza en privel da vita; u 
2. periclitescha seriusamain la vita e l' integritad corporala da terzas persunas. 
^2 Sche quest termin è scadì, po la persuna pertutgada bandunar l' institut, nun ch' i saja avant maun ina decisiun da plazzament uffiziala. 
^3 La persuna pertutgada vegn rendida attenta en scrit ch' ella possia appellar a la dretgira. 
Cudesch civil svizzer dals 10 da december 1907: Art. 428
Art. 428 
B. Cumpetenza per il plazzament e per la relaschada 
I. Autoritad per la protecziun da creschids 
^1 Per ordinar il plazzament e la relaschada è cumpetenta l' autoritad per la protecziun da creschids. 
^2 En il cas singul po ella surdar la cumpetenza per la relaschada a l' institut. 
Cudesch civil svizzer dals 10 da december 1907: Art. 429
Art. 429 
II. Medis 
1. Cumpetenza 
^1 Ils chantuns pon designar medis che dastgan - ultra da l' autoritad per la protecziun da creschids - decretar in plazzament per ina tscherta durada fixada en il dretg chantunal. Il plazzament dastga durar maximalmain 6 emnas. 
^2 Il plazzament tras il medi scroda il pli tard, cur che la durada fixada è scadida, nun ch' i saja avant maun ina decisiun da plazzament uffiziala da l' autoritad per la protecziun da creschids. 
^3 Davart la relaschada decida l' institut. 
Cudesch civil svizzer dals 10 da december 1907: Art. 430
Art. 430 
2. Procedura 
^1 Il medi visitescha persunalmain la persuna pertutgada e taidla tge ch' ella di. 
^2 La decisiun da plazzament cuntegna almain las suandantas indicaziuns: 
1. il lieu e la data da la visita medicala; 
2. il num dal medi; 
3. la diagnosa, ils motivs e l' intent dal plazzament; 
4. l' indicaziun dals meds legals. 
^3 Il med legal n' ha betg in effect suspensiv, premess ch' il medi u il derschader responsabel na disponia betg insatge auter. 
^4 In exemplar da la decisiun da plazzament vegn surdà a la persuna pertutgada; in ulteriur exemplar vegn preschentà a l' institut tar la recepziun da la persuna pertutgada. 
^5 Il medi infurmescha sche pussaivel ina persuna da confidenza da la persuna pertutgada en scrit davart il plazzament e davart l' autorisaziun d' appellar a la dretgira. 
Cudesch civil svizzer dals 10 da december 1907: Art. 431
Art. 431 
C. Examinaziun periodica 
^1 Il pli tard 6 mais suenter il cumenzament dal plazzament examinescha l' autoritad per la protecziun da creschids, sche las premissas èn anc ademplidas e sche l' institut è anc adina adattà. 
^2 Entaifer ulteriurs 6 mais fa ella ina segunda examinaziun. Alura fa ella questa examinaziun uschè savens sco necessari, almain però ina giada per onn. 
Cudesch civil svizzer dals 10 da december 1907: Art. 432
Art. 432 
D. Persuna da confidenza 
Mintga persuna che vegn plazzada en in institut po consultar ina persuna da sia confidenza che la sustegna durant la dimora e fin che tut las proceduras, ch' èn colliadas cun il plazzament, èn terminadas. 
Cudesch civil svizzer dals 10 da december 1907: Art. 433
Art. 433 
E. Mesiras medicalas en cas d' in disturbi psichic 
I. Plan da tractament 
^1 Sch' ina persuna vegn plazzada en in institut per tractar in disturbi psichic, fa il medi responsabel - ensemen cun la persuna pertutgada ed eventualmain cun la persuna da confidenza da tala - in plan da tractament en scrit. 
^2 Il medi infurmescha la persuna pertutgada e sia persuna da confidenza davart tut las circumstanzas ch' èn relevantas en vista a las mesiras medicalas prendidas en mira, en spezial davart ils motivs, l' intent, la moda e maniera, las modalitads, las ristgas ed ils effects secundars da talas, davart las consequenzas, sch' il tractament vegn tralaschà, sco er davart eventualas pussaivladads da tractament alternativas. 
^3 Il plan da tractament vegn suttamess a la persuna pertutgada per l' approvaziun. Sche la persuna pertutgada è incapabla da giuditgar, sto vegnir resguardada in' eventuala disposiziun dal pazient. 
^4 Il plan da tractament vegn adattà al svilup current. 
Cudesch civil svizzer dals 10 da december 1907: Art. 434
Art. 434 
II. Tractament senza consentiment 
^1 Sch' i manca il consentiment da la persuna pertutgada, po il schefmedi da la partiziun decretar en scrit las mesiras medicalas previsas en il plan da tractament: 
1. sch' i smanatscha in donn serius per la sanadad da la persuna pertutgada ubain la vita u l' integritad corporala da terzas persunas è periclitada seriusamain, sche la persuna pertutgada na vegn betg tractada; 
2. sche la persuna pertutgada è inabla da giuditgar en quai che reguarda ses basegn da tractament; 
3. sch' i na stat a disposiziun nagina mesira adequata ch' è main rigurusa. 
^2 Il decret vegn communitgà en scrit a la persuna pertutgada ed a sia persuna da confidenza ensemen cun ina indicaziun dals meds legals. 
Cudesch civil svizzer dals 10 da december 1907: Art. 435
Art. 435 
III. Cas d' urgenza 
^1 En ina situaziun d' urgenza pon las mesiras medicalas indispensablas per la protecziun da la persuna pertutgada u da terzas persunas vegnir prendidas immediatamain. 
^2 Sche l' institut sa, co che la persuna pertutgada vul vegnir tractada, resguarda ella sia voluntad. 
Cudesch civil svizzer dals 10 da december 1907: Art. 436
Art. 436 
IV. Discurs d' extrada 
^1 Sch' igl exista in privel da recidiva, emprova il medi responsabel da fixar avant la relaschada princips da tractament cun la persuna pertutgada per il cas ch' ella sto puspè vegnir plazzada en l' institut. 
^2 Il discurs d' extrada sto vegnir documentà. 
Cudesch civil svizzer dals 10 da december 1907: Art. 437
Art. 437 
V. Dretg chantunal 
^1 Ils chantuns reglan l' assistenza posteriura. 
^2 Els pon prevair mesiras ambulantas. 
Cudesch civil svizzer dals 10 da december 1907: Art. 438
Art. 438 
F. Mesiras per restrenscher la libertad da sa mover 
Per mesiras che restrenschan la libertad da la persuna pertutgada da sa mover en l' institut èn applitgablas las disposiziuns davart la restricziun da la libertad da sa mover en instituts da dimora u da tgira tenor il senn. Resalvada resta l' appellaziun a la dretgira. 
Cudesch civil svizzer dals 10 da december 1907: Art. 439
Art. 439 
G. Appellaziun a la dretgira 
^1 La persuna pertutgada u ina persuna da sia confidenza po appellar en scrit a la dretgira responsabla en ils suandants cas: 
1. en cas d' in plazzament decretà dal medi; 
2. en cas d' ina retenziun tras l' institut; 
3. en cas che la dumonda da relaschada vegn refusada da l' institut; 
4. en cas d' in tractament d' in disturbi psichic senza consentiment; 
5. en cas da mesiras per restrenscher la libertad da sa mover. 
^2 Il termin per appellar a la dretgira importa 10 dis a partir da la communicaziun da la decisiun. En cas da mesiras per restrenscher la libertad da sa mover po la dretgira vegnir appellada da tut temp. 
^3 La procedura sa drizza analogamain tenor las disposiziuns davart la procedura davant l' instanza giudiziala da recurs. 
^4 Mintga dumonda per in giudicat giudizial sto vegnir tramessa immediatamain a la dretgira responsabla. 
Cudesch civil svizzer dals 10 da december 1907: Art. 440
Art. 440 
A. Autoritad per la protecziun da creschids 
^1 L' autoritad per la protecziun da creschids è in' autoritad spezialisada. Ella vegn designada dals chantuns. 
^2 Ella prenda sias decisiuns cun almain trais commembers. Ils chantuns pon prevair excepziuns per tscherts affars. 
^3 Ella ademplescha er las incumbensas da l' autoritad per la protecziun d' uffants. 
Cudesch civil svizzer dals 10 da december 1907: Art. 441
Art. 441 
B. Autoritad da surveglianza 
^1 Ils chantuns designeschan las autoritads da surveglianza. 
^2 Il Cussegl federal po decretar disposiziuns davart la surveglianza. 
Cudesch civil svizzer dals 10 da december 1907: Art. 442
Art. 442 
C. Cumpetenza locala 
^1 Cumpetenta è l' autoritad per la protecziun da creschids al domicil da la persuna pertutgada. Sch' ina procedura è pendenta, resta la cumpetenza mantegnida en mintga cas fin che la procedura è terminada. 
^2 Sch' in privel nascha dal retard, è cumpetenta er l' autoritad al lieu, nua che la persuna pertutgada sa trategna. Sche questa autoritad prenda ina mesira, infurmescha ella l' autoritad dal domicil. 
^3 Areguard ina curatella installada pervia d' absenza da la persuna pertutgada è er cumpetenta l' autoritad dal lieu, nua che la part principala da la facultad è vegnida administrada u è pervegnida a la persuna pertutgada. 
^4 Ils chantuns èn autorisads da declerar per lur burgais, che han lur domicil en il chantun, l' autoritad dal lieu d' origin sco cumpetenta empè da l' autoritad dal lieu da domicil, sche er il sustegn da persunas basegnusas è dal tuttafatg u per part chaussa da la vischnanca burgaisa. 
^5 Sch' ina persuna, per la quala è vegnida decretada ina mesira, mida ses domicil, surpiglia l' autoritad dal nov domicil senza retardar la mesira, nun che motivs relevants s' opponian a quai. 
Cudesch civil svizzer dals 10 da december 1907: Art. 443
Art. 443 
A. Dretgs ed obligaziuns d' annunzia 
^1 Mintga persuna po annunziar a l' autoritad per la protecziun da creschids, sch' ina persuna para dad esser basegnusa. Resalvadas restan las disposiziuns davart il secret professiunal. 
^2 Tgi che vegn a savair d' ina tala persuna en il rom da sia activitad uffiziala, è obligà da far in' annunzia. Ils chantuns pon prevair ulteriuras obligaziuns d' annunzia. 
Cudesch civil svizzer dals 10 da december 1907: Art. 444
Art. 444 
B. Examinaziun da la cumpetenza 
^1 L' autoritad per la protecziun da creschids examinescha d' uffizi sia cumpetenza. 
^2 Sch' ella chatta ch' ella na saja betg cumpetenta, transferescha ella la chaussa immediatamain a l' autoritad ch' ella resguarda sco cumpetenta. 
^3 Sch' ella ha dubis davart sia cumpetenza, tschertga ella in barat d' opiniuns cun l' autoritad, che vegn en dumonda dad esser cumpetenta. 
^4 Sch' i na po betg vegnir cuntanschì in consentiment malgrà il barat d' opiniuns, suttametta l' autoritad ch' è sa fatschentada l' emprim cun la chaussa la dumonda davart sia cumpetenza a l' instanza giudiziala da recurs. 
Cudesch civil svizzer dals 10 da december 1907: Art. 445
Art. 445 
C. Mesiras preventivas 
^1 L' autoritad per la protecziun da creschids prenda sin dumonda d' ina persuna participada a la procedura u d' uffizi tut las mesiras preventivas ch' èn necessarias per la durada da la procedura. En spezial po ella ordinar preventivamain ina mesira da la protecziun da creschids. 
^2 Sche quai è spezialmain urgent, po ella prender subit mesiras preventivas senza consultar las persunas participadas a la procedura. Il medem mument dat ella a quellas la pussaivladad da prender posiziun; alura decida ella da nov. 
^3 Cunter decisiuns davart mesiras preventivas po vegnir recurrì entaifer 10 dis suenter lur communicaziun. 
Cudesch civil svizzer dals 10 da december 1907: Art. 446
Art. 446 
D. Princips da procedura 
^1 L' autoritad per la protecziun da creschids eruescha d' uffizi ils fatgs. 
^2 Ella fa las retschertgas indispensablas e registrescha las cumprovas necessarias. Ella po incumbensar ina persuna adattada u in post adattà da far scleriments. Sche necessari ordinescha ella l' expertisa d' in expert. 
^3 Ella n' è betg liada vi da las pretensiuns da las persunas participadas a la procedura. 
^4 Ella applitgescha d' uffizi il dretg. 
Cudesch civil svizzer dals 10 da december 1907: Art. 447
Art. 447 
E. Audiziun 
^1 La persuna pertutgada vegn tadlada persunalmain, nun che quai paria dad esser sproporziunà. 
^2 En cas d' in plazzament per motivs da provediment taidla l' autoritad per la protecziun da creschids, per regla reunida sco collegi, la persuna pertutgada. 
Cudesch civil svizzer dals 10 da december 1907: Art. 448
Art. 448 
F. Obligaziun da cooperar ed agid uffizial 
^1 Las persunas participadas a la procedura e terzas persunas èn obligadas da cooperar tar l' examinaziun dals fatgs. L' autoritad per la protecziun da creschids prenda las mesiras ch' èn necessarias per proteger ils interess degns da vegnir protegids. Sche necessari ordinescha ella da sfurzar da realisar l' obligaziun da cooperar. 
^2 Medis, dentists, apotechers e spendreras sco er lur persunas auxiliaras èn obligads da cooperar mo, sche la persuna cun dretg a secretezza als ha autorisà da far quai u sch' il post superiur als ha liberà dal secret professiunal sin dumonda da l' autoritad per la protecziun da creschids. 
^3 Spirituals, advocats, defensurs, mediaturs sco er anteriurs procuraturs ch' èn vegnids nominads per la procedura, n' èn betg obligads da cooperar. 
^4 Autoritads administrativas e dretgiras concedan las actas necessarias, fan in rapport e dattan infurmaziuns, nun che interess degns da vegnir protegids s' opponian a quai. 
Cudesch civil svizzer dals 10 da december 1907: Art. 449
Art. 449 
G. Expertisa en in institut 
^1 Sch' ina expertisa psiciatrica è indispensabla e sche quella na po betg vegnir fatga en moda ambulanta, trametta l' autoritad per la protecziun da creschids la persuna pertutgada per l' expertisa en in institut adattà. 
^2 Las disposiziuns davart la procedura en cas d' in plazzament per motivs da provediment èn applitgablas tenor il senn. 
Cudesch civil svizzer dals 10 da december 1907: Art. 449a
Art. 449a 
H. Ordinaziun d' ina represchentanza 
L' autoritad per la protecziun da creschids ordinescha sche necessari la represchentanza da la persuna pertutgada e designescha sco procuratur ina persuna che ha experientscha en dumondas dal provediment e dal dretg. 
Cudesch civil svizzer dals 10 da december 1907: Art. 449c
Art. 449c 
J. Obligaziun d' annunzia 
L' autoritad per la protecziun da creschids annunzia a l' uffizi da stadi civil: 
1. sch' ella metta ina persuna sut curatella cumplessiva pervia da sia inabilitad permanenta da giuditgar; 
2. sch' in mandat preventiv entra en vigur per ina persuna ch' è permanentamain inabla da giuditgar. 
Cudesch civil svizzer dals 10 da december 1907: Art. 450
Art. 450 
A. Object dal recurs e cumpetenza da far recurs 
^1 Cunter decisiuns da l' autoritad per la protecziun da creschids poi vegnir recurrì tar la dretgira cumpetenta. 
^2 Il dretg da recurrer han: 
1. las persunas participadas a la procedura; 
2. las persunas da confidenza da la persuna pertutgada; 
3. las persunas che han in interess legitim d' annullar u da midar la decisiun contestada. 
^3 Il recurs sto vegnir inoltrà a la dretgira en scrit e cun ina motivaziun. 
Cudesch civil svizzer dals 10 da december 1907: Art. 450a
Art. 450a 
B. Motivs da recurs 
^1 Cun il recurs pon vegnir contestads: 
1. la violaziun dal dretg; 
2. la constataziun faussa u incumpletta dals fatgs giuridicamain relevants 
3. l' inadequatezza. 
^2 Plinavant poi vegnir recurrì pervia da la snegaziun da dretg e pervia da la retardada da dretg. 
Cudesch civil svizzer dals 10 da december 1907: Art. 450c
Art. 450c 
D. Effect suspensiv 
Il recurs ha in effect suspensiv, nun che l' autoritad per la protecziun da creschids u l' instanza giudiziala da recurs disponia insatge auter. 
Cudesch civil svizzer dals 10 da december 1907: Art. 450d
Art. 450d 
E. Consultaziun da l' instanza precedenta e reponderaziun 
^1 L' instanza giudiziala da recurs dat a l' autoritad per la protecziun da creschids l' occasiun da prender posiziun. 
^2 Empè da prender posiziun po l' autoritad per la protecziun da creschids reponderar sia decisiun. 
Cudesch civil svizzer dals 10 da december 1907: Art. 450e
Art. 450e 
F. Disposiziuns spezialas en cas d' in plazzament per motivs da provediment 
^1 Il recurs cunter ina decisiun sin il champ dal plazzament per motivs da provediment na sto betg vegnir motivà. 
^2 Il recurs n' ha betg in effect suspensiv, nun che l' autoritad per la protecziun da creschids u l' instanza giudiziala da recurs disponia insatge auter. 
^3 En cas da disturbis psichics sto vegnir prendida la decisiun sin basa da l' expertisa d' in expert. 
^4 L' instanza giudiziala da recurs, per regla reunida sco collegi, taidla la persuna pertutgada. Ella ordinescha sche necessari la represchentanza e designescha sco procuratur ina persuna che ha experientscha en dumondas dal provediment e dal dretg. 
^5 Per regla decida ella entaifer 5 dis da lavur dapi l' inoltraziun dal recurs. 
Cudesch civil svizzer dals 10 da december 1907: Art. 450f
Art. 450f 
Dal rest èn applitgablas las disposiziuns dal Cudesch da procedura civila tenor il senn, nun ch' ils chantuns fixeschian insatge auter. 
Cudesch civil svizzer dals 10 da december 1907: Art. 450g
Art. 450g 
^1 L' autoritad per la protecziun da creschids exequescha las decisiuns sin dumonda u d' uffizi. 
^2 Sche l' autoritad per la protecziun da creschids u l' instanza giudiziala da recurs ha gia ordinà mesiras d' execuziun en sia decisiun, po quella vegnir exequida directamain. 
^3 La persuna incumbensada cun l' execuziun po sche necessari dumandar agid poliziar. Mesiras obligatoricas immediatas ston per regla vegnir smanatschadas ordavant. 
Cudesch civil svizzer dals 10 da december 1907: Art. 451
Art. 451 
A. Obligaziun da discreziun ed infurmaziun 
^1 L' autoritad per la protecziun da creschids è obligada da mantegnair discreziun, nun che quai cuntrafetschia ad interess predominants. 
^2 Tgi che cumprova in interess, po pretender da l' autoritad per la protecziun da creschids infurmaziuns davart l' existenza e davart l' effect d' ina mesira da la protecziun da creschids. 
Cudesch civil svizzer dals 10 da december 1907: Art. 452
Art. 452 
B. Effect da las mesiras envers terzas persunas 
^1 Ina mesira da la protecziun da creschids po vegnir fatga valair envers terzas persunas, er sch' ellas èn da buna fai. 
^2 Sche la curatella restrenscha l' abilitad d' agir da la persuna pertutgada, sto vegnir communitgà als debiturs che lur prestaziun haja mo in effect liberant, sch' ella vegn furnida al procuratur. Avant na po la curatella betg vegnir fatga valair envers debiturs da buna fai. 
^3 Sch' ina persuna suttamessa ad ina mesira da la protecziun da creschids ha per sbagl laschà crair auters ch' ella haja l' abilitad d' agir cumplaina, porta ella la responsabladad per il donn ch' ella ha chaschunà uschia a questas persunas. 
Cudesch civil svizzer dals 10 da december 1907: Art. 453
Art. 453 
C. Obligaziun da collavurar 
^1 Sch' igl exista il privel serius ch' ina persuna basegnusa sa periclitescha sezza u commetta in crim u in delict, cun il qual ella donnegescha grevamain insatgi corporalmain, psichicamain u materialmain, collavuran l' autoritad per la protecziun da creschids, ils posts pertutgads e la polizia. 
^2 Persunas che suttastattan al secret d' uffizi u al secret professiunal, han il dretg en in tal cas d' infurmar l' autoritad per la protecziun da creschids. 
Cudesch civil svizzer dals 10 da december 1907: Art. 454
Art. 454 
A. Princip 
^1 Tgi che vegn violà en il rom da las mesiras uffizialas da la protecziun da creschids tras in' acziun u tras in' omissiun illegala, ha il dretg da survegnir ina indemnisaziun ed - en cas che la grevezza da la violaziun giustifitgescha quai - ina bunificaziun. 
^2 Il medem dretg exista, sche l' autoritad per la protecziun da creschids u l' autoritad da surveglianza è sa cumportada en moda illegala en ils auters secturs da la protecziun da creschids. 
^3 Star bun sto il chantun; cunter la persuna che ha chaschunà il donn na po la persuna donnegiada betg far valair in dretg d' indemnisaziun. 
^4 Per il regress dal chantun sin quella persuna che ha chaschunà il donn è decisiv il dretg chantunal. 
Cudesch civil svizzer dals 10 da december 1907: Art. 455
Art. 455 
B. Surannaziun 
^1 Il dretg da survegnir ina indemnisaziun u ina bunificaziun surannescha 1 onn suenter il di, il qual la persuna donnegiada ha survegnì enconuschientscha dal donn, en mintga cas però 10 onns suenter il di da l' acziun donnegianta. 
^2 Sch' il dretg vegn deducì d' in act chastiabel, per il qual il dretg penal prescriva ina surannaziun pli lunga, vala questa surannaziun. 
^3 Sche la violaziun sa basa sin in decret u sin ina realisaziun d' ina mesira permanenta, na cumenza la surannaziun dal dretg envers il chantun betg avant che la mesira permanenta è crudada davent u ch' ella vegn cuntinuada d' in auter chantun. 
Cudesch civil svizzer dals 10 da december 1907: Art. 456
Art. 456 
C. Responsabladad tenor il dretg da mandat 
La responsabladad da la persuna incumbensada da prevenziun sco er quella dal consort, dal partenari registrà d' ina persuna inabla da giuditgar u dal represchentant en cas da mesiras medicalas, uschenavant ch' i na sa tracta betg dal procuratur, sa drizza tenor las disposiziuns dal Dretg d' obligaziuns davart il mandat. 
Cudesch civil svizzer dals 10 da december 1907: Art. 457
Art. 457 
A. Ertavels parents 
I. Descendents 
^1 Ils proxims ertavels d' in testader èn ses descendents. 
^2 Ils uffants ertan parts egualas. 
^3 Ils uffants predefuncts vegnan represchentads da lur descendents, e quai en tut ils grads tenor tscheps. 
Cudesch civil svizzer dals 10 da december 1907: Art. 458
Art. 458 
II. Tschep dals geniturs 
^1 Sch' il testader n' ha nagins descendents, va l' ierta al tschep dals geniturs. 
^2 Il bab e la mamma ertan parts egualas. 
^3 Il bab predefunct u la mamma predefuncta vegn represchentà da ses descendents, e quai en tut ils grads tenor tscheps. 
^4 Sch' ina vart n' ha nagins descendents, va l' entira ierta als ertavels da l' autra vart. 
Cudesch civil svizzer dals 10 da december 1907: Art. 459
Art. 459 
III. Tschep dals tats 
^1 Sch' il testader n' ha ni descendents ni ertavels dal tschep dals geniturs, va l' ierta al tschep dals tats. 
^2 Sch' ils tats da la vart paterna e materna survivan il testader, ertan tuttas duas varts parts egualas. 
^3 Il tat predefunct u la tatta predefuncta vegn represchentà da ses descendents, e quai en tut ils grads tenor tscheps. 
^4 Sch' il tat u sche la tatta da la vart paterna u materna è gia mort e n' ha nagins descendents, va l' entira mesadad als auters ertavels existents da la medema vart. 
^5 Sche la vart paterna u materna n' ha nagins ertavels, va l' entira ierta als ertavels da l' autra vart. 
Cudesch civil svizzer dals 10 da december 1907: Art. 460
Art. 460 
IV. Ultims ertavels 
Cun il tschep dals tats finescha il dretg d' ierta dals parents. 
Cudesch civil svizzer dals 10 da december 1907: Art. 461
Art. 461 
Cudesch civil svizzer dals 10 da december 1907: Art. 462
Art. 462 
B. Consort survivent e partenari registrà survivent 
Il consort survivent ed il partenari registrà survivent obtegnan: 
1. sch' els han da parter cun descendents, la mesadad da l' ierta; 
2. sch' els han da parter cun ertavels dal tschep dals geniturs, trais quarts da l' ierta; 
3. sch' i n' existan er betg ertavels dal tschep dals geniturs, l' entira ierta. 
Cudesch civil svizzer dals 10 da december 1907: Art. 463
Art. 463-464 
Cudesch civil svizzer dals 10 da december 1907: Art. 465
Art. 465 
C. … 
Cudesch civil svizzer dals 10 da december 1907: Art. 466
Art. 466 
D. Chantun e vischnanca 
Sch' il testader n' ha nagins ertavels, va l' ierta al chantun, nua ch' il testader ha gì ses ultim domicil, ubain a la vischnanca che la legislaziun da quest chantun designescha sco ertavla. 
Cudesch civil svizzer dals 10 da december 1907: Art. 467
Art. 467 
A. Disposiziun testamentara 
Tgi ch' è abel da giuditgar ed ha cumplenì 18 onns, po disponer da sia facultad tras in testament, observond las limitas e las furmas da la lescha. 
Cudesch civil svizzer dals 10 da december 1907: Art. 468
Art. 468 
B. Contract d' ierta 
^1 Tgi ch' è abel da giuditgar ed ha cumplenì 18 onns, po sco testader far in contract d' ierta. 
^2 Persunas sut ina curatella che cumpiglia la transacziun d' in contract d' ierta dovran il consentiment da lur represchentant legal. 
Cudesch civil svizzer dals 10 da december 1907: Art. 469
Art. 469 
C. Disposiziuns manglusas 
^1 Disposiziuns ch' il testader ha fatg sut l' influenza d' errur, d' engion malign, da smanatscha u da sforz èn nunvalaivlas. 
^2 Ellas daventan dentant valaivlas, sch' il testader na las abolescha betg entaifer 1 onn, suenter ch' el ha survegnì enconuschientscha da l' errur u da l' engion ubain suenter che l' influenza da smanatscha u da sforz è crudada davent. 
^3 Sch' ina disposiziun cuntegna in' errur evidenta areguard las persunas u areguard las chaussas, sto la disposiziun vegnir curregida en il senn da la vaira voluntad dal testader, sche quella sa lascha constatar cun tschertezza. 
Cudesch civil svizzer dals 10 da december 1907: Art. 470
Art. 470 
A. Part disponibla 
I. Dimensiun da la cumpetenza da disponer 
^1 Tgi che lascha enavos descendents, geniturs, ses consort u ses partenari registrà sco ertavels ils pli proxims, po disponer da sia facultad per causa da mort fin a la part obligatorica dals ertavels. 
^2 Tgi che na lascha enavos nagins da quests ertavels, po disponer da tut sia facultad per causa da mort. 
Cudesch civil svizzer dals 10 da december 1907: Art. 471
Art. 471 
II. Part obligatorica 
La part obligatorica importa: 
1. per in descendent trais quarts da sia pretensiun d' ierta; 
2. per mintga genitur la mesadad; 
3. per il consort survivent u per ses partenari registrà la mesadad. 
Cudesch civil svizzer dals 10 da december 1907: Art. 472
Art. 472 
III. … 
Cudesch civil svizzer dals 10 da december 1907: Art. 473
Art. 473 
IV. Favurisaziun dal consort survivent 
^1 Tras ina disposiziun per causa da mort po il testader surlaschar al consort survivent la giudida da l' entira part da l' ierta che tutgass als descendents cuminaivels. 
^2 Questa giudida remplazza il dretg d' ierta che la lescha attribuescha al consort survivent en concurrenza cun quests descendents. Ultra da questa giudida importa la part disponibla in quart da l' ierta. 
^3 Sch' il consort survivent marida puspè, croda la giudida da quella part da l' ierta che n' avess betg pudì vegnir engrevgiada cun la giudida il mument da la successiun d' ierta tenor las disposiziuns ordinarias davart la part obligatorica dals descendents. 
Cudesch civil svizzer dals 10 da december 1907: Art. 474
Art. 474 
V. Calculaziun da la part disponibla 
1. Deducziun dals debits 
^1 La part disponibla vegn calculada tenor il stadi da la facultad dal testader il mument da sia mort. 
^2 Ils debits dal testader, las expensas per la sepultura, per la sigillaziun e per l' inventarisaziun da l' ierta sco er il mantegniment dals cussedents durant in mais ston vegnir deducids da l' ierta. 
Cudesch civil svizzer dals 10 da december 1907: Art. 475
Art. 475 
2. Donaziuns tranter vivs 
Las donaziuns tranter vivs vegnan calculadas tar la facultad, uschenavant ch' ellas èn suttamessas al plant da reducziun. 
Cudesch civil svizzer dals 10 da december 1907: Art. 476
Art. 476 
3. Pretensiuns d' assicuranzas 
Sch' ina pretensiun d' assicuranza, fatga sin la mort dal testader, è vegnida constituida a favur d' ina terza persuna tras ina disposiziun tranter vivs u tras ina disposiziun per causa da mort, u sch' ella è vegnida cedida gratuitamain ad ina terza persuna durant ch' il testader era anc en vita, vegn la pretensiun d' assicuranza quintada tar la facultad dal testader per la valur da recumpra il mument da sia mort. 
Cudesch civil svizzer dals 10 da december 1907: Art. 477
Art. 477 
B. Dischertaziun 
I. Motivs 
Tras ina disposiziun per causa da mort po il testader retrair la part obligatorica d' in ertavel: 
1. sche l' ertavel ha commess in act chastiabel grev cunter il testader u cunter ina persuna che stat datiers ad el; 
2. sch' el ha violà grevamain sias obligaziuns da famiglia vers il testader ubain vers in da ses confamigliars. 
Cudesch civil svizzer dals 10 da december 1907: Art. 478
Art. 478 
II. Effect 
^1 Il dischertà na po betg sa participar a l' ierta e betg far valair il plant da reducziun. 
^2 Sch' il testader n' ha disponì nagut auter, va la part dal dischertà als ertavels legals dal testader, sco sch' il dischertà n' avess betg survivì il testader. 
^3 Ils descendents dal dischertà salvan il dretg sin lur part obligatorica, sco sch' il dischertà n' avess betg survivì il testader. 
Cudesch civil svizzer dals 10 da december 1907: Art. 479
Art. 479 
III. Chargia da cumprova 
^1 Ina dischertaziun è valaivla mo, sch' il testader ha inditgà il motiv da tala en sia disposiziun. 
^2 Sch' il dischertà contesta la dischertaziun pervia d' incorrectadad dal motiv, sto l' ertavel u il legatari che ha in avantatg da la dischertaziun cumprovar la correctadad. 
^3 Sche questa cumprova na po betg vegnir furnida u sch' il motiv da la dischertaziun n' è betg inditgà, vegn la voluntad dal testader mantegnida, uschenavant che quai sa cumporta cun la part obligatorica dal dischertà, nun ch' il testader haja fatg sia disposiziun en in' errur evidenta davart il motiv da la dischertaziun. 
Cudesch civil svizzer dals 10 da december 1907: Art. 480
Art. 480 
IV. Dischertaziun d' ina persuna insolventa 
^1 Il testader po retrair la mesadad da la part obligatorica d' in descendent, cunter il qual igl existan attests da perdita, sut la cundiziun ch' el surlaschia questa mesadad als uffants naschids u betg anc naschids da quest descendent. 
^2 Questa dischertaziun vegn dentant abolida sin dumonda dal dischertà, sch' i n' existan nagins attests da perdita pli il mument che la successiun d' ierta vegn averta u sche la summa totala dals attests da perdita na surpassa betg in quart da la part d' ierta. 
Cudesch civil svizzer dals 10 da december 1907: Art. 481
Art. 481 
A. En general 
^1 Entaifer las limitas da la part disponibla po il testader disponer dal tuttafatg u per part da sia facultad tras ina disposiziun testamentara u tras in contract d' ierta. 
^2 La part, da la quala il testader n' ha betg disponì, va als ertavels legals. 
Cudesch civil svizzer dals 10 da december 1907: Art. 482
Art. 482 
B. Cundiziuns e pretensiuns 
^1 Il testader po colliar sias disposiziuns cun cundiziuns e cun pretensiuns, las qualas mintga persuna interessada po laschar exequir, uschespert che la disposiziun sezza è vegnida realisada. 
^2 Tras cundiziuns e tras pretensiuns immoralas u illegalas daventa la disposiziun nunvalaivla. 
^3 Cundiziuns e pretensiuns che n' han nagin senn u ch' èn mo mulestusas per autras persunas vegnan consideradas sco inexistentas. 
^4 Sch' ina donaziun per causa da mort vegn surlaschada ad in animal, vala la disposiziun correspundenta sco cundiziun da procurar per la tgira adequata da l' animal. 
Cudesch civil svizzer dals 10 da december 1907: Art. 483
Art. 483 
C. Instituziun dals ertavels 
^1 Il testader po instituir in u plirs ertavels per l' entira ierta u per ina part da tala. 
^2 Sco instituziun dals ertavels vegn considerada mintga disposiziun, tenor la quala ina persuna duai survegnir l' entira ierta u ina part da tala. 
Cudesch civil svizzer dals 10 da december 1907: Art. 484
Art. 484 
D. Legat 
I. Cuntegn 
^1 Il testader po far ina donaziun ad ina persuna sut il titel d' in legat, senza l' instituir sco ertavel. 
^2 El po assegnar a questa persuna ina singula chaussa da l' ierta, la giudida da l' entira ierta u d' ina part da tala ubain incumbensar ils ertavels u ils legataris da furnir prestaziuns per ella or da la valur da l' ierta u da deliberar ella d' obligaziuns. 
^3 Sch' il testader assegna ina tscherta chaussa che na tutga betg tar l' ierta, è il debitur deliberà, nun che la disposiziun cuntegnia in' autra voluntad dal testader. 
Cudesch civil svizzer dals 10 da december 1907: Art. 485
Art. 485 
II. Obligaziun dal debitur 
^1 La chaussa sto vegnir surdada al legatari en quel stadi ed en quella qualitad, sco ch' ella sa preschenta il mument che la successiun d' ierta vegn averta, cun donns e cun creschaments, libra u engrevgiada. 
^2 Per expensas ch' il debitur ha fatg per la chaussa dapi l' avertura da la successiun d' ierta sco er per pegiuraments ch' igl ha dà dapi lura, ha el ils dretgs e las obligaziuns d' in administratur senza mandat. 
Cudesch civil svizzer dals 10 da december 1907: Art. 486
Art. 486 
III. Relaziun cun l' ierta 
^1 Sch' ils legats surpassan l' import da l' ierta u da la donaziun al debitur ubain la part disponibla, poi vegnir pretendì ch' els vegnian reducids proporziunalmain. 
^2 Sch' ils debiturs moran avant il testader, sch' els n' èn betg degns d' ertar u sch' els refusan l' ierta, restan ils legats tuttina en vigur. 
^3 In ertavel legal u instituì po pretender il legat ch' il testader ha fatg a sia favur er, sch' el refusa l' ierta. 
Cudesch civil svizzer dals 10 da december 1907: Art. 487
Art. 487 
E. Disposiziun substitutiva 
En sia disposiziun po il testader designar ina u pliras persunas che duain survegnir l' ierta u il legat, en cas che l' ertavel u ch' il legatari mora avant il testader u refusa l' ierta u il legat. 
Cudesch civil svizzer dals 10 da december 1907: Art. 488
Art. 488 
F. Instituziun d' ertavels posteriurs 
I. Designaziun da l' ertavel posteriur 
^1 En sia disposiziun po il testader obligar l' ertavel instituì sco emprim ertavel da surdar l' ierta ad in' autra persuna sco ertavel posteriur. 
^2 L' ertavel posteriur na po betg vegnir obligà da far il medem. 
^3 Las medemas disposiziuns valan per il legat. 
Cudesch civil svizzer dals 10 da december 1907: Art. 489
Art. 489 
II. Mument da la surdada 
^1 Sco mument da la surdada sto vegnir considerada la mort da l' emprim ertavel, nun che la disposiziun fixeschia insatge auter. 
^2 Sch' i vegn numnà in auter mument che n' è betg anc entrà, cur che l' emprim ertavel mora, va l' ierta - cunter ina garanzia - als ertavels da l' emprim ertavel. 
^3 Sch' il mument na po betg pli entrar per in motiv u l' auter, va l' ierta definitivamain als ertavels da l' emprim ertavel. 
Cudesch civil svizzer dals 10 da december 1907: Art. 490
Art. 490 
III. Garanzias 
^1 En tut ils cas da l' instituziun d' ertavels posteriurs sto l' autoritad cumpetenta ordinar ina inventarisaziun. 
^2 L' ierta vegn surdada a l' emprim ertavel mo cunter ina garanzia, nun ch' il testader l' haja deliberà expressivamain da questa obligaziun; en cas da bains immobigliars po questa garanzia vegnir prestada tras in' annotaziun da l' obligaziun da surdada en il register funsil. 
^3 Sche l' emprim ertavel n' è betg en cas da prestar questa garanzia u sch' el periclitescha las aspectativas da l' ertavel posteriur, sto vegnir ordinada l' administraziun da l' ierta. 
Cudesch civil svizzer dals 10 da december 1907: Art. 491
Art. 491 
IV. Posiziun giuridica 
1. Da l' emprim ertavel 
^1 L' emprim ertavel acquista l' ierta sco in auter ertavel instituì. 
^2 El daventa proprietari da l' ierta cun l' obligaziun da surdar quella. 
Cudesch civil svizzer dals 10 da december 1907: Art. 492
Art. 492 
2. Da l' ertavel posteriur 
^1 L' ertavel posteriur acquista l' ierta dal testader, sch' el viva, cur che la surdada è previsa. 
^2 Sch' el mora avant quest mument, resta l' ierta tar l' emprim ertavel, nun ch' il testader haja disponì insatge auter. 
^3 Sche l' emprim ertavel mora avant il testader, sch' el n' è betg degn d' ertar u sch' el refusa l' ierta, va l' ierta a l' ertavel posteriur. 
Cudesch civil svizzer dals 10 da december 1907: Art. 492a
Art. 492a 
V. Descendents inabels da giuditgar 
^1 Sch' in descendent è permanentamain inabel da giuditgar e sch' el na relascha ni descendents ni in consort, po il testader ordinar l' instituziun d' ertavels secundars per la restanza da l' ierta. 
^2 L' instituziun d' ertavels secundars croda tenor la lescha, sch' il descendent daventa cunter tuttas aspectativas abel da giuditgar. 
Cudesch civil svizzer dals 10 da december 1907: Art. 493
Art. 493 
G. Fundaziuns 
^1 Il testader po destinar la part disponibla da sia facultad dal tuttafatg u per part ad ina fundaziun. 
^2 La fundaziun è dentant mo valaivla, sch' ella correspunda a las prescripziuns legalas. 
Cudesch civil svizzer dals 10 da december 1907: Art. 494
Art. 494 
H. Contracts d' ierta 
I. Instituziun dals ertavels e legat 
^1 Tras in contract d' ierta po il testader s' obligar da surlaschar sia ierta u ses legat a la cuntrapart u ad ina terza persuna. 
^2 El po disponer libramain da sia facultad. 
^3 Las disposiziuns per causa da mort u las donaziuns ch' èn incumpatiblas cun las obligaziuns or dal contract d' ierta na pon dentant betg vegnir contestadas. 
Cudesch civil svizzer dals 10 da december 1907: Art. 495
Art. 495 
II. Renunzia a l' ierta 
1. Impurtanza 
^1 Il testader po far in contract da renunzia a l' ierta cun in ertavel. 
^2 Il renunziader na vegn betg pli considerà sco ertavel tar la successiun d' ierta. 
^3 Nua ch' il contract n' ordinescha nagut auter, vala la renunzia a l' ierta er per ils descendents dal renunziader. 
Cudesch civil svizzer dals 10 da december 1907: Art. 496
Art. 496 
2. Crudada da la renunzia 
^1 Sche tscherts ertavels èn instituids en il contract d' ierta empè dal renunziader, croda la renunzia, sche quels n' acquistan betg l' ierta per in motiv u l' auter. 
^2 Sche la renunzia ha gì lieu a favur da cunertavels, vegni supponì ch' ella valia mo per ils ertavels dal tschep che deriva dal perdavant cuminaivel il pli proxim e ch' ella n' existia betg per ils ertavels pli lontans. 
Cudesch civil svizzer dals 10 da december 1907: Art. 497
Art. 497 
3. Dretgs dals crediturs d' ierta 
Sch' il testader è insolvent il mument che la successiun d' ierta vegn averta e sche ses ertavels na pajan betg ils debits, poi vegnir recurrì al renunziader ed a ses ertavels, uschenavant ch' els han survegnì or da la facultad dal testader ina cuntraprestaziun per la renunzia a l' ierta entaifer ils ultims 5 onns avant sia mort ed uschenavant ch' els èn anc enritgids qua tras il mument che la successiun d' ierta vegn averta. 
Cudesch civil svizzer dals 10 da december 1907: Art. 498
Art. 498 
A. Disposiziuns testamentaras 
I. Constituziun 
1. En general 
Ina disposiziun testamentara po vegnir fatga ubain tras ina documentaziun publica ubain cun agen maun ubain tras ina decleraziun a bucca. 
Cudesch civil svizzer dals 10 da december 1907: Art. 499
Art. 499 
2. Disposiziun publica 
a. Furma da disponer 
La disposiziun testamentara publica vegn fatga cun la cooperaziun da duas perditgas davant il funcziunari, davant il notar u davant in' autra persuna ch' è incumbensada tenor il dretg chantunal cun quests affars. 
Cudesch civil svizzer dals 10 da december 1907: Art. 500
Art. 500 
b. Cooperaziun dal funcziunari 
^1 Il testader sto communitgar la voluntad al funcziunari; quel redigia u lascha rediger il document ed al dat alura a leger al testader. 
^2 Il testader sto suttascriver il document. 
^3 Il funcziunari sto datar e suttascriver il document. 
Cudesch civil svizzer dals 10 da december 1907: Art. 501
Art. 501 
c. Cooperaziun da las perditgas 
^1 Uschespert ch' il document è datà e suttascrit, declera il testader a las duas perditgas, en preschientscha dal funcziunari, ch' el haja legì il document e che quel cuntegnia sia ultima voluntad. 
^2 Mettend lur suttascripziun sin il document, conferman las perditgas ch' il testader haja fatg questa decleraziun davant ellas e ch' el saja - tenor lur giuditgar - stà abel da disponer. 
^3 I n' è betg necessari che las perditgas survegnian enconuschientscha dal cuntegn dal document. 
Cudesch civil svizzer dals 10 da december 1907: Art. 502
Art. 502 
d. Disponer senza leger e suttascriver il document 
^1 Sch' il testader ni legia ni suttascriva sez il document, sto il funcziunari preleger quel ad el en preschientscha da las duas perditgas, ed il testader sto alura declerar ch' il document cuntegnia sia ultima voluntad. 
^2 Mettend lur suttascripziun sin il document, na ston las perditgas betg mo confermar ch' il testader haja fatg questa decleraziun davant ellas e ch' el saja - tenor lur giuditgar - stà abel da disponer, mabain er ch' il funcziunari haja prelegì il document al testader en lur preschientscha. 
Cudesch civil svizzer dals 10 da december 1907: Art. 503
Art. 503 
e. Persunas che coopereschan 
^1 Persunas che n' èn betg ablas d' agir, che n' han betg ils dretgs civics e politics pervia d' ina sentenzia penala u che na san betg leger e scriver, ils parents en lingia directa, ils fragliuns dal testader e lur consorts sco er il consort dal testader sez na pon cooperar a la constituziun da la disposiziun publica ni sco funcziunari documentant ni sco perditgas. 
^2 Il document na dastga cuntegnair naginas disposiziuns a favur dal funcziunari documentant e da las perditgas sco er dals parents en lingia directa e dals fragliuns u dals consorts da questas persunas. 
Cudesch civil svizzer dals 10 da december 1907: Art. 504
Art. 504 
f. Tegnair en salv la disposiziun 
Ils chantuns han da procurar ch' ils funcziunaris documentants tegnian sezs en salv las disposiziuns sco original u sco copia, ubain surdettian quellas ad in uffizi per las laschar tegnair en salv. 
Cudesch civil svizzer dals 10 da december 1907: Art. 505
Art. 505 
3. Disposiziun cun agen maun 
^1 La disposiziun testamentara cun agen maun sto vegnir scritta, datada e suttascritta dal testader sez dal cumenzament fin a la fin; la data sto cuntegnair l' onn, il mais ed il di che la disposiziun è vegnida fatga. 
^2 Ils chantuns han da procurar che talas disposiziuns possian vegnir surdadas avertas u serradas ad in uffizi per las laschar tegnair en salv. 
Cudesch civil svizzer dals 10 da december 1907: Art. 506
Art. 506 
4. Disposiziun a bucca 
a. Disposiziun 
^1 La disposiziun testamentara po vegnir fatga a bucca, sch' il testader è impedì da sa servir da las autras furmas da disponer en consequenza da circumstanzas extraordinarias sco privel da mort imminent, interrupziun dal traffic, epidemias u eveniments da guerra. 
^2 Per quest intent sto el declerar sia ultima voluntad davant duas perditgas ed incumbensar quellas da procurar che sia disposiziun vegnia documentada. 
^3 Per las perditgas valan las medemas prescripziuns d' exclusiun sco en cas da la disposiziun publica. 
Cudesch civil svizzer dals 10 da december 1907: Art. 507
Art. 507 
b. Documentaziun 
^1 Ina da las perditgas metta immediatamain en scrit la disposiziun a bucca cun inditgar il lieu, l' onn, il mais ed il di che la disposiziun è vegnida fatga. La disposiziun vegn suttascritta da tuttas duas perditgas e vegn deponida senza retardar tar in' autoritad giudiziala, cun la decleraziun ch' il testader saja stà abel da disponer ed haja communitgà ad ellas questa sia ultima voluntad sut las circumstanzas spezialas ch' eran avant maun. 
^2 Empè da quai pon las duas perditgas laschar protocollar la disposiziun cun la medema decleraziun tar in' autoritad giudiziala. 
^3 Sch' il testader fa la disposiziun a bucca en il servetsch militar, po in uffizier cun il grad da chapitani u cun in grad pli aut remplazzar l' autoritad giudiziala. 
Cudesch civil svizzer dals 10 da december 1907: Art. 508
Art. 508 
c. Perdita da la vigur 
La disposiziun a bucca perda sia vigur suenter 14 dis quintads a partir dal mument ch' il testader è puspè daventà abel da sa servir d' ina da las autras furmas da disponer. 
Cudesch civil svizzer dals 10 da december 1907: Art. 509
Art. 509 
II. Revocaziun e destrucziun 
1. Revocaziun 
^1 Il testader po revocar da tut temp sia disposiziun testamentara en ina da las furmas da disponer prescrittas. 
^2 La disposiziun po vegnir revocada dal tuttafatg u per part. 
Cudesch civil svizzer dals 10 da december 1907: Art. 510
Art. 510 
2. Destrucziun 
^1 Il testader po revocar sia disposiziun testamentara cun destruir il document. 
^2 Sch' il document vegn destruì per casualitad u per culpa da terzas persunas e sche ses cuntegn na po betg vegnir eruì exactamain e cumplettamain, perda la disposiziun medemamain sia vigur; resalvads restan ils dretgs d' indemnisaziun. 
Cudesch civil svizzer dals 10 da december 1907: Art. 511
Art. 511 
3. Disposiziun posteriura 
^1 Sch' il testader fa ina nova disposiziun testamentara senza revocar expressivamain ina disposiziun anteriura, remplazza ella la disposiziun anteriura, nun ch' i resultia senza dubi ch' ella saja mo ina cumplettaziun da la disposiziun anteriura. 
^2 Ina disposiziun testamentara davart ina tscherta chaussa vegn er revocada, sch' il testader dispona posteriuramain da la chaussa en ina moda che n' è betg cumpatibla cun l' emprima disposiziun. 
Cudesch civil svizzer dals 10 da december 1907: Art. 512
Art. 512 
B. Contract d' ierta 
I. Constituziun 
^1 Per esser valaivel sto il contract d' ierta vegnir fatg en furma da la disposiziun testamentara publica. 
^2 Las parts contrahentas ston declerar a medem temp lur voluntad al funcziunari e suttascriver il document davant el e davant las duas perditgas. 
Cudesch civil svizzer dals 10 da december 1907: Art. 513
Art. 513 
II. Aboliziun 
1. Tranter vivs 
a. Tras contract e tras disposiziun testamentara 
^1 Las parts contrahentas pon abolir da tut temp il contract d' ierta tras ina cunvegna en scrit. 
^2 Il testader po abolir unilateralmain in contract d' instituziun dals ertavels u in contract da legat, sche l' ertavel u sch' il legatari sa fa - suenter la conclusiun dal contract - culpabel envers il testader d' in cumportament che signifitga in motiv da dischertaziun. 
^3 L' aboliziun unilaterala sto avair lieu en ina da las furmas ch' èn prescrittas per la disposiziun testamentara. 
Cudesch civil svizzer dals 10 da december 1907: Art. 514
Art. 514 
b. Tras retratga dal contract 
Tgi che ha il dretg da pretender prestaziuns tranter vivs sin basa d' in contract d' ierta, po sa retrair dal contract tenor las disposiziuns dal Dretg d' obligaziuns, sche questas prestaziuns na vegnan betg ademplidas u garantidas tenor il contract. 
Cudesch civil svizzer dals 10 da december 1907: Art. 515
Art. 515 
2. L' ertavel mora avant il testader 
^1 Sche l' ertavel u sch' il legatari mora avant il testader, scroda il contract. 
^2 Sch' il testader è enritgì tras il contract, cur che l' ertavel mora, pon ils ertavels dal defunct pretender che l' enritgiment vegnia restituì, nun ch' igl existia ina disposiziun cuntraria. 
Cudesch civil svizzer dals 10 da december 1907: Art. 516
Art. 516 
C. Restricziun dal dretg da disponer 
Sche la libertad da disponer dal testader vegn restrenschida, suenter ch' el ha fatg ina disposiziun per causa da mort, na vegn la disposiziun betg abolida; ella vegn dentant suttamessa al plant da reducziun. 
Cudesch civil svizzer dals 10 da december 1907: Art. 517
Art. 517 
A. Surdada da l' incumbensa 
^1 En ina disposiziun testamentara po il testader incumbensar ina u pliras persunas ch' èn ablas d' agir d' exequir sia ultima voluntad. 
^2 Questa incumbensa sto vegnir communitgada ad ellas d' uffizi, ed ellas ston declerar entaifer 14 dis a partir da questa communicaziun, sch' ellas acceptan l' incumbensa; sch' ellas taschan, vala quai sco acceptaziun. 
^3 Ellas han il dretg da vegnir indemnisadas adequatamain per lur activitad. 
Cudesch civil svizzer dals 10 da december 1907: Art. 518
Art. 518 
B. Cuntegn da l' incumbensa 
^1 Ils executurs dal testament han ils dretgs e las obligaziuns da l' administratur d' ierta uffizial, nun ch' il testader haja disponì autramain. 
^2 Els ston represchentar la voluntad dal testader ed han en spezial l' incumbensa d' administrar l' ierta, da pajar ils debits dal testader, da surdar ils legats e da far la partiziun tenor las ordinaziuns dal testader u tenor la prescripziun da la lescha. 
^3 Sch' igl èn vegnids nominads plirs executurs dal testament, exequeschan els cuminaivlamain lur uffizi, nun ch' il testader haja disponì autramain. 
Cudesch civil svizzer dals 10 da december 1907: Art. 519
Art. 519 
A. Plant da nunvalaivladad 
I. Inabilitad da disponer, voluntad manglusa, illegalitad u immoralitad 
^1 Sin basa d' in plant vegn ina disposiziun per causa da mort declerada sco nunvalaivla: 
1. sch' il testader l' ha fatg durant in temp ch' el n' era betg abel da disponer; 
2. sch' ella n' è betg l' expressiun da la libra voluntad; 
3. sch' ella sezza u ina cundiziun agiuntada è immorala u illegala. 
^2 Il plant da nunvalaivladad po vegnir inoltrà da mintgin che ha, sco ertavel u sco legatari, in interess che la disposiziun vegnia declerada sco nunvalaivla. 
Cudesch civil svizzer dals 10 da december 1907: Art. 520
Art. 520 
II. Mancanzas formalas 
1. En general 
^1 Sche la disposiziun cuntegna ina mancanza formala, vegn ella declerada sco nunvalaivla sin basa d' in plant. 
^2 Sche la mancanza formala resulta dal fatg che la disposiziun surlascha insatge a persunas che han cooperà a la disposiziun ubain a lur confamigliars, vegnan mo quellas donaziuns decleradas sco nunvalaivlas. 
^3 Per il dretg da purtar plant valan las medemas prescripziuns sco en cas da l' inabilitad da disponer. 
Cudesch civil svizzer dals 10 da december 1907: Art. 520a
Art. 520a 
2. En cas d' ina disposiziun testamentara cun agen maun 
Sche la mancanza d' ina disposiziun testamentara cun agen maun è quella che l' onn, il mais u il di n' è betg inditgà correctamain, po ella vegnir declerada sco nunvalaivla mo, sche las indicaziuns dal temp necessarias na pon betg vegnir constatadas autramain e sche la data è necessaria per giuditgar l' abilitad da disponer, la successiun da pliras disposiziuns u in' autra dumonda che concerna la valaivladad da la disposiziun. 
Cudesch civil svizzer dals 10 da december 1907: Art. 521
Art. 521 
III. Surannaziun 
^1 Il plant da nunvalaivladad surannescha 1 onn suenter il di che l' accusader ha survegnì enconuschientscha da la disposiziun e dal motiv da nunvalaivladad ed en mintga cas 10 onns suenter il di che la disposiziun è vegnida averta. 
^2 Sch' il testader n' è betg abel da disponer u en cas d' illegalitad u d' immoralitad surannescha il plant da nunvalaivladad envers in legatari da mala fai sut tut las circumstanzas pir suenter 30 onns. 
^3 La nunvalaivladad d' ina disposiziun po vegnir fatga valair da tut temp sin via d' objecziun. 
Cudesch civil svizzer dals 10 da december 1907: Art. 522
Art. 522 
B. Plant da reducziun 
I. Premissas 
1. En general 
^1 Sch' il testader ha surpassà sia cumpetenza da disponer, pon ils ertavels che na survegnan betg lur part obligatorica pretender che la disposiziun vegnia reducida sin la quota admissibla. 
^2 Sche la disposiziun cuntegna prescripziuns davart las parts dals ertavels legals, valan quellas mo sco simplas prescripziuns per parter l' ierta, nun che la disposiziun cuntegnia in' autra voluntad dal testader. 
Cudesch civil svizzer dals 10 da december 1907: Art. 523
Art. 523 
2. Favurisaziun da l' ertavel cun dretg sin la part obligatorica 
Sch' ina disposiziun per causa da mort cuntegna donaziuns a favur da plirs ertavels cun dretg sin la part obligatorica e sche la cumpetenza da disponer è vegnida surpassada, vegnan questas donaziuns reducidas tranter ils cunertavels en la proporziun dals imports che surpassan lur part obligatorica. 
Cudesch civil svizzer dals 10 da december 1907: Art. 524
Art. 524 
3. Dretgs dals crediturs 
^1 Uschenavant che quai è necessari per cuvrir lur dabuns, pon l' administraziun dal concurs d' in ertavel ubain ses crediturs, che possedan attests da perdita il mument da la successiun d' ierta, pretender la reducziun entaifer il termin fixà per l' ertavel, sch' il testader ha surpassà la part disponibla a disfavur da l' ertavel e sche l' ertavel na porta betg sez il plant da reducziun sin proposta dals crediturs. 
^2 Il medem dretg exista er envers ina dischertaziun che na vegn betg contestada dal dischertà. 
Cudesch civil svizzer dals 10 da december 1907: Art. 525
Art. 525 
II. Effect 
1. Reducziun en general 
^1 La reducziun ha lieu per tut ils ertavels e legataris instituids en la medema proporziun, nun che la disposiziun cuntegnia in' autra voluntad dal testader. 
^2 Sche la donaziun ad in legatari, ch' è a medem temp debitur da legats, vegn reducida, po quel pretender cun la medema resalva che er quests legats vegnian reducids proporziunalmain. 
Cudesch civil svizzer dals 10 da december 1907: Art. 526
Art. 526 
2. Legat d' ina chaussa singula 
Sch' il legat d' ina chaussa singula che na po betg vegnir partida senza sminuir sia valur vegn suttamess a la reducziun, po il legatari ubain pretender che la chaussa sezza al vegnia surdada cunter indemnisaziun da l' import supplementar ubain far pajar empè da la chaussa l' import disponibel. 
Cudesch civil svizzer dals 10 da december 1907: Art. 527
Art. 527 
3. Disposiziuns tranter vivs 
a. Cas 
A la reducziun èn suttamessas sco las disposiziuns per causa da mort: 
1. las donaziuns a quint da la part da l' ierta sco dota, sco dotaziun u sco cessiun dals bains, nun ch' ellas sajan suttamessas a la gulivaziun; 
2. las indemnisaziuns d' ierta ed ils imports da renunzia a l' ierta; 
3. las donaziuns ch' il testader ha pudì revocar libramain u ch' el ha fatg ils ultims 5 onns avant sia mort, cun excepziun dals regals occasiunals usitads; 
4. las valurs da facultad ch' il testader ha evidentamain alienà per guntgir la restricziun dal dretg da disponer. 
Cudesch civil svizzer dals 10 da december 1907: Art. 528
Art. 528 
b. Restituziun 
^1 Tgi ch' è da buna fai, è obligà da restituir mo la valur, per la quala el è enritgì tras l' act giuridic cun il testader il mument da la successiun d' ierta. 
^2 Sch' il legatari d' in contract d' ierta sto tolerar ina reducziun, ha el il dretg da pretender enavos in import correspundent da la cuntraprestaziun fatga al testader. 
Cudesch civil svizzer dals 10 da december 1907: Art. 529
Art. 529 
4. Pretensiuns d' assicuranzas 
Pretensiuns d' assicuranza, fatgas sin la mort dal testader, ch' èn vegnidas constituidas a favur d' ina terza persuna tras ina disposiziun tranter vivs u tras ina disposiziun per causa da mort, u ch' èn vegnidas cedidas gratuitamain ad ina terza persuna durant ch' il testader era anc en vita, èn suttamessas a la reducziun per lur valur da recumpra. 
Cudesch civil svizzer dals 10 da december 1907: Art. 530
Art. 530 
5. Giudida e rentas 
Sch' il testader ha engrevgià talmain sia ierta cun dretgs da giudida e cun rentas, che la valur chapitalisada da l' ierta surpassa - tenor la durada presumtiva da quests dretgs - la part disponibla da l' ierta, pon ils ertavels pretender che quests dretgs vegnian reducids proporziunalmain ubain ch' els vegnian deliberads da quests dretgs, surlaschond la part disponibla da l' ierta als legataris. 
Cudesch civil svizzer dals 10 da december 1907: Art. 531
Art. 531 
6. Instituziun posteriura d' ertavels 
Ina instituziun posteriura d' ertavels è nunvalaivla envers in ertavel cun dretg sin la part obligatorica, sche la part obligatorica vegn reducida qua tras; resalvada resta la disposiziun davart descendents inabels da giuditgar. 
Cudesch civil svizzer dals 10 da december 1907: Art. 532
Art. 532 
III. Realisaziun 
A la reducziun èn suttamessas en emprima lingia las disposiziuns per causa da mort ed alura las assegnaziuns tranter vivs, e quai da maniera che las posteriuras vegnan reducidas avant las anteriuras, fin che la part obligatorica è restabilida. 
Cudesch civil svizzer dals 10 da december 1907: Art. 533
Art. 533 
IV. Surannaziun 
^1 Il plant da reducziun surannescha 1 onn suenter il di ch' ils ertavels han survegnì enconuschientscha da la violaziun da lur dretgs ed en mintga cas suenter 10 onns, quintads a partir dal mument da l' avertura en cas da las disposiziuns testamentaras ed a partir da la mort dal testader en cas da las autras donaziuns. 
^2 Sch' ina disposiziun anteriura è daventada valaivla, perquai ch' ina disposiziun posteriura è vegnida declerada sco nunvalaivla, cumenzan ils termins il mument da la decleraziun da nunvalaivladad. 
^3 La reducziun po vegnir pretendida da tut temp sin via d' objecziun. 
Cudesch civil svizzer dals 10 da december 1907: Art. 534
Art. 534 
A. Transferiment tranter vivs 
^1 Sch' il testader è anc en vita e transferescha sia facultad sin l' ertavel contractual, po quel laschar far in inventari public. 
^2 Sch' il testader n' ha betg transferì tut sia facultad u ha acquistà facultad suenter il transferiment, sa referescha il contract mo a la facultad transferida, nun ch' i saja vegnì disponì insatge auter. 
^3 Uschenavant che la facultad è vegnida transferida durant ch' il testader era anc en vita, van ils dretgs e las obligaziuns als ertavels da l' ertavel instituì, nun ch' i saja vegnì disponì insatge auter. 
Cudesch civil svizzer dals 10 da december 1907: Art. 535
Art. 535 
B. Gulivaziun en cas da renunzia a l' ierta 
I. Reducziun 
^1 Sch' il testader ha fatg prestaziuns a l' ertavel renunziant durant ch' el era anc en vita e sche questas prestaziuns surpassan la part disponibla da sia ierta, pon ils cunertavels pretender la reducziun. 
^2 La disposiziun è dentant suttamessa a la reducziun mo per l' import, per il qual ella surpassa la part obligatorica dal renunziader. 
^3 Las prestaziuns vegnan messas a quint tenor las prescripziuns che valan per la gulivaziun. 
Cudesch civil svizzer dals 10 da december 1907: Art. 536
Art. 536 
II. Restituziun 
Sch' il renunziader vegn obligà da far in restituziun a l' ierta sin basa da la reducziun, po el ubain sa suttametter a questa restituziun ubain metter l' entira prestaziun en la partiziun e sa participar a quella, sco sch' el n' avess betg renunzià. 
Cudesch civil svizzer dals 10 da december 1907: Art. 537
Art. 537 
A. Premissa da vart dal testader 
^1 La successiun d' ierta vegn averta cun la mort dal testader. 
^2 Uschenavant che las donaziuns e las partiziuns, fatgas durant ch' il testader era anc en vita, èn d' impurtanza per il dretg d' ierta, vegnan ellas resguardadas tenor il stadi, en il qual l' ierta sa chatta il mument da la mort dal testader. 
Cudesch civil svizzer dals 10 da december 1907: Art. 538
Art. 538 
B. Lieu da l' avertura 
^1 La successiun d' ierta vegn averta per l' entira facultad a l' ultim domicil dal testader. 
^2 … 
Cudesch civil svizzer dals 10 da december 1907: Art. 539
Art. 539 
C. Premissas da vart da l' ertavel 
I. Abilitad d' ertar 
1. Capacitad giuridica 
^1 Mintgin che n' è - tenor las prescripziuns da la lescha - betg exclus d' ertar è abel dad esser ertavel e d' acquistar facultad or d' ina disposiziun per causa da mort. 
^2 Las donaziuns fatgas per in intent determinà ad ina pluralitad da persunas che na posseda betg la persunalitad giuridica, vegnan acquistadas da las singulas persunas individualmain cun la grevezza da vegnir applitgadas per la finamira prescritta dal testader, u valan, nua che quai n' è betg pussaivel, sco fundaziun. 
Cudesch civil svizzer dals 10 da december 1907: Art. 540
Art. 540 
2. Indignitad d' ertar 
a. Motivs 
^1 Indegn dad esser ertavel u d' acquistar insatge or d' ina disposiziun per causa da mort è: 
1. tgi che ha chaschunà u empruvà da chaschunar intenziunadamain ed illegalmain la mort dal testader; 
2. tgi che ha privà intenziunadamain ed illegalmain il testader per adina da sia capacitad da disponer; 
3. tgi che ha muventà u impedì il testader tras engion, tras sforz u tras smanatschas da far u da revocar ina disposiziun per causa da mort; 
4. tgi che ha eliminà u fatg nunvalaivla intenziunadamain ed illegalmain ina disposiziun per causa da mort sut talas circumstanzas, ch' il testader n' ha betg pli pudì renovar quella. 
^2 Sch' il testader perduna a l' indegn d' ertar, finescha l' indignitad d' ertar. 
Cudesch civil svizzer dals 10 da december 1907: Art. 541
Art. 541 
b. Effect per ils descendents 
^1 L' inabilitad d' ertar exista mo per la persuna indegna d' ertar sezza. 
^2 Ils descendents da quella ertan dal testader, sco sche la persuna indegna d' ertar fiss morta avant il testader. 
Cudesch civil svizzer dals 10 da december 1907: Art. 542
Art. 542 
II. Surviver la successiun d' ierta 
1. Sco ertavel 
^1 Per pudair acquistar l' ierta, sto l' ertavel esser en vita ed abel d' ertar il mument che la successiun d' ierta vegn averta. 
^2 Sch' in ertavel mora suenter l' avertura da la successiun d' ierta, van ses dretgs vi da l' ierta vi sin ses ertavels. 
Cudesch civil svizzer dals 10 da december 1907: Art. 543
Art. 543 
2. Sco legatari 
^1 Il legatari acquista il dretg vi dal legat, sch' el è en vita ed abel d' ertar il mument che la successiun d' ierta vegn averta. 
^2 Sch' el mora avant il testader, croda ses legat davent a favur da quel che al dueva pajar ora, nun che la disposiziun laschia cumprovar ina voluntad cuntraria. 
Cudesch civil svizzer dals 10 da december 1907: Art. 544
Art. 544 
3. L' uffant concepì 
^1 L' uffant concepì è abel d' ertar cun resalva ch' el naschia viv. 
1^bis Sche la protecziun da ses interess pretenda quai, installescha l' autoritad per la protecziun d' uffants ina curatella. 
^2 Sche l' uffant nascha mort, na vegn el betg en consideraziun per la successiun d' ierta. 
Cudesch civil svizzer dals 10 da december 1907: Art. 545
Art. 545 
4. Ertavels posteriurs 
^1 Sur l' instituziun posteriura d' ertavels u da legataris po l' ierta u ina chaussa or da l' ierta vegnir testada ad ina persuna che na viva anc betg il mument da la successiun d' ierta. 
^2 Sch' in preertavel n' è betg numnà, valan ils ertavels legals sco preertavels. 
Cudesch civil svizzer dals 10 da december 1907: Art. 546
Art. 546 
D. Spariziun 
I. Ertar d' ina persuna sparida 
1. Successiun d' ierta cunter garanzia 
^1 Sch' insatgi vegn declerà sco sparì, vegn sia ierta consegnada als ertavels u als legataris pir suenter che quels han garantì tras ina segirezza da restituir en cas da basegn la facultad al sparì sez u ad autras persunas che han in meglier dretg da l' ierta. 
^2 Questa segirezza sto vegnir prestada per 5 onns dapi la spariziun en grond privel da mort e per 15 onns dapi l' absenza senza avair novas dal sparì, dentant en nagin cas pli ditg che fin al di ch' il sparì avess cumplenì 100 onns. 
^3 Ils 5 onns curran a partir da la consegna da l' ierta ed ils 15 onns davent da l' ultima nova da vita dal sparì. 
Cudesch civil svizzer dals 10 da december 1907: Art. 547
Art. 547 
2. Annullaziun da la spariziun e restituziun da la facultad 
^1 Sch' il sparì returna u sch' insatgi auter fa valair megliers dretgs, sto la persuna che ha obtegnì l' ierta restituir quella tenor las normas dal possess. 
^2 A terzas persunas che possedan megliers dretgs sto ella, sch' ella è da buna fai, far la restituziun mo entaifer il termin dal plant d' ierta. 
Cudesch civil svizzer dals 10 da december 1907: Art. 548
Art. 548 
II. Dretg d' ertar dal sparì 
^1 Sch' in ertavel è sparì senza ch' ins possia eruir, sch' el saja en vita u gia mort il mument che la successiun d' ierta vegn averta, vegn sia part da l' ierta messa sut administraziun uffiziala. 
^2 Tgi che ertass en cas da spariziun da questa persuna, po - 1 onn suenter che quella è sparida en grond privel da mort u 5 onns suenter ch' ella ha dà l' ultima nova da vita - pretender dal derschader ch' el decleria la spariziun e ch' el consegnia la part da l' ierta suenter che quella decleraziun è vegnida relaschada. 
^3 La consegna da la part da l' ierta vegn fatga tenor las prescripziuns davart la consegna da l' ierta als ertavels d' ina persuna sparida. 
Cudesch civil svizzer dals 10 da december 1907: Art. 549
Art. 549 
III. Relaziun tranter ils dus cas 
^1 Sch' ils ertavels d' ina persuna sparida han gia cuntanschì che la facultad da quella è vegnida dada en lur mauns, pon ses cunertavels sa referir a quai, sch' ina ierta croda a la persuna sparida, e pretender che la facultad vegnia consegnada ad els senza ch' i stoppia vegnir relaschada ina nova decleraziun da spariziun. 
^2 Medemamain pon ils ertavels dal sparì sa referir a la decleraziun da spariziun ch' è vegnida relaschada sin dumonda da ses cunertavels. 
Cudesch civil svizzer dals 10 da december 1907: Art. 550
Art. 550 
IV. Procedura d' uffizi 
^1 Suenter che la facultad u la part da l' ierta d' ina persuna sparida è stada 10 onns sut administraziun uffiziala u sche questa persuna avess cumplenì 100 onns, vegn - sin dumonda da l' autoritad cumpetenta - la decleraziun da spariziun relaschada d' uffizi. 
^2 Sche nagin n' annunzia ses dretgs entaifer il termin inditgà, croda l' ierta a la cuminanza cun il dretg d' ertar u, sch' il sparì n' ha mai abità en Svizra, al chantun d' origin. 
^3 La cuminanza è obligada da restituir la facultad al sparì sez u a tals che possedan megliers dretgs, gist sco che quai è il cas tar in ertavel che ha obtegnì l' ierta d' ina persuna sparida. 
Cudesch civil svizzer dals 10 da december 1907: Art. 551
Art. 551 
A. En general 
^1 L' autoritad cumpetenta da l' ultim domicil dal testader sto prender d' uffizi las mesiras ch' èn necessarias per segirar la successiun d' ierta. 
^2 Questas mesiras cumpiglian en spezial - en quels cas ch' èn previs da la lescha - la sigillaziun da l' ierta, l' inventarisaziun, l' ordinaziun d' ina administraziun uffiziala da l' ierta e l' avertura dals testaments. 
^3 … 
Cudesch civil svizzer dals 10 da december 1907: Art. 552
Art. 552 
B. Sigillaziun da l' ierta 
L' ierta vegn sigillada en ils cas ch' èn previs dal dretg chantunal. 
Cudesch civil svizzer dals 10 da december 1907: Art. 553
Art. 553 
C. Inventari 
^1 Ina inventarisaziun vegn ordinada: 
1. sch' in ertavel minoren stat sut avugà u sto vegnir mess sut avugà; 
2. sch' in ertavel è permanentamain absent senza avair fixà ina represchentanza; 
3. sch' in dals ertavels u l' autoritad per la protecziun da creschids pretenda quai; 
4. sch' in ertavel maioren stat sut curatella cumplessiva u sto vegnir mess sut curatella cumplessiva. 
^2 L' inventari duai vegnir fatg tenor las prescripziuns dal dretg chantunal e duai per regla esser terminà entaifer 2 mais dapi la mort dal testader. 
^3 La legislaziun chantunala po prescriver da far in inventari er en ulteriurs cas. 
Cudesch civil svizzer dals 10 da december 1907: Art. 554
Art. 554 
D. Administraziun da l' ierta 
I. En general 
^1 L' administraziun da l' ierta vegn ordinada: 
1. sch' in ertavel è permanentamain absent senza avair fixà ina represchentanza, uschenavant che ses interess pretendan quai; 
2. sche nagin dals pretendents na po cumprovar suffizientamain ses dretg d' ierta u sch' igl è intschert, ch' in ertavel existia; 
3. sche betg tut ils ertavels dal testader n' èn enconuschents; 
4. en ils cas spezials ch' èn previs da la lescha. 
^2 Sch' il testader ha designà in executur dal testament, sto l' administraziun vegnir surdada a quel. 
^3 Sch' il defunct steva sut ina curatella che cumpiglia l' administraziun da la facultad, alura è er l' administraziun da l' ierta chaussa dal procuratur, nun ch' i vegnia ordinà insatge auter. 
Cudesch civil svizzer dals 10 da december 1907: Art. 555
Art. 555 
II. En cas d' ertavels nunenconuschents 
^1 Sche l' autoritad è en dubi, ch' il testader haja ertavels u betg ubain che tut ils ertavels sajan enconuschents ad ella, relascha ella en moda adequata in clom public per envidar tut tgi che ha in dretg da l' ierta, da s' annunziar entaifer 1 onn. 
^2 Sche nagin na s' annunzia entaifer quest termin e sche l' autoritad n' ha betg enconuschientscha d' ertavels, croda l' ierta, cun resalva dal plant d' ierta, a la cuminanza che ha il dretg d' ertar en tals cas. 
Cudesch civil svizzer dals 10 da december 1907: Art. 556
Art. 556 
E. Avertura dal testament 
I. Obligaziun da consegna 
^1 Sch' ins chatta in testament suenter la mort d' ina persuna, sto quel vegnir consegnà immediatamain a l' autoritad, e quai er, sch' el para dad esser nunvalaivel. 
^2 Il funcziunari, tar il qual il testament è protocollà u deponì, sco er tut tgi che ha obtegnì in testament per al tegnair en salv u ha chattà in tal tranter las chaussas dal testader, è obligà sut atgna responsabladad da consegnar quel a l' autoritad, uschespert ch' el è vegnì a savair da la mort dal testader. 
^3 Suenter avair retschavì il testament e sche pussaivel suenter avair laschà vegnir a pled ils participads, surdat l' autoritad l' ierta ad interim als ertavels legals u ordinescha l' administraziun uffiziala da l' ierta. 
Cudesch civil svizzer dals 10 da december 1907: Art. 557
Art. 557 
II. Avertura 
^1 Il testament sto vegnir avert da l' autoritad cumpetenta entaifer 1 mais, dapi ch' el è vegnì consegnà ad ella. 
^2 Ils ertavels enconuschents a l' autoritad vegnan envidads da quella a l' avertura dal testament. 
^3 Sch' il testader ha relaschà plirs testaments, ston tuts vegnir consegnads a l' autoritad e vegnir averts da quella. 
Cudesch civil svizzer dals 10 da december 1907: Art. 558
Art. 558 
III. Communicaziun als participads 
^1 Tut ils participads a l' ierta survegnan - sin donn e cust da quella - ina copia da la disposiziun testamentara, uschenavant ch' ella als pertutga. 
^2 Als legataris cun domicil nunenconuschent vegn fatga la communicaziun cun in clom public en moda adequata. 
Cudesch civil svizzer dals 10 da december 1907: Art. 559
Art. 559 
IV. Consegna da l' ierta 
^1 1 mais suenter che la communicaziun è vegnida fatga als participads, pon ils ertavels instituids dumandar da l' autoritad in attest ch' els sajan renconuschids sco ertavels, cun resalva dal plant da nunvalaivladad e dal plant d' ierta e sche lur dretgs n' èn betg vegnids contestads expressivamain tras ils ertavels legals u tras persunas ch' èn vegnidas favurisadas en in' anteriura disposiziun. 
^2 Sch' i fa da basegn vegn l' administratur d' ierta avisà a medem temp d' als consegnar l' ierta. 
Cudesch civil svizzer dals 10 da december 1907: Art. 560
Art. 560 
A. Acquist 
I. Ertavels 
^1 Tenor lescha acquistan ils ertavels l' universalitad da l' ierta il mument da la mort dal testader. 
^2 Cun resalva da las excepziuns legalas van las pretensiuns, la proprietad, ils dretgs reals limitads ed il possess dal testader vi sin ils ertavels ed ils debits dal testader daventan ils debits persunals dals ertavels. 
^3 Per ils ertavels instituids cumenzan ils effects da l' ierta il mument che la successiun d' ierta vegn averta, ed ils ertavels legals als han d' extrader l' ierta tenor las reglas dal possess. 
Art. 561 
II. … 
Cudesch civil svizzer dals 10 da december 1907: Art. 562
Art. 562 
III. Legataris 
1. Acquist dal legat 
^1 Ils legataris han in dretg persunal cunter ils debiturs dal legat u, sche tals n' èn betg numnads expressivamain, cunter ils ertavels legals u cunter ils ertavels instituids. 
^2 Sch' i na resorta betg insatge auter da la disposiziun, po quest dretg vegnir fatg valair uschespert che la persuna engrevgiada cun il legat ha acceptà l' ierta u na po betg pli la refusar. 
^3 Sch' ils ertavels n' adempleschan betg lur obligaziun vers il legatari, pon els vegnir obligads d' al consegnar las chaussas legadas u da pajar ina indemnisaziun en cas ch' il legat consistiva en l' obligaziun d' exequir in act u l' auter. 
Cudesch civil svizzer dals 10 da december 1907: Art. 563
Art. 563 
2. Object dal legat 
^1 Sch' i n' è betg disponì autramain, èn ils legats da giudida, da rentas u d' autras prestaziuns periodicas suttamess a las prescripziuns dals dretgs reals e dal Dretg d' obligaziuns. 
^2 Sch' il legat consista d' ina assicuranza fatga sin la mort dal testader, po il legatari far valair directamain ses dretgs. 
Cudesch civil svizzer dals 10 da december 1907: Art. 564
Art. 564 
3. Relaziun tranter creditur e legatari 
^1 Ils dretgs dals crediturs dal testader vegnan resguardads avant quels dals legataris. 
^2 Ils crediturs da l' ertavel che ha acceptà l' ierta senza resalvas han ils medems dretgs sco ils ertavels dal testader. 
Cudesch civil svizzer dals 10 da december 1907: Art. 565
Art. 565 
4. Reducziun 
^1 Sch' ils ertavels pajan, suenter avair pajà or ils legats, debits da l' ierta, dals quals els n' avevan betg enconuschientscha avant, pon els pretender ch' ils legataris restitueschian proporziunalmain la valur, per la quala els avessan pudì far reducir ils legats. 
^2 Ils legataris pon dentant vegnir obligads da restituir sin il pli anc la part, per la quala els èn stads enritgids il mument che la restituziun vegn pretendida. 
Cudesch civil svizzer dals 10 da december 1907: Art. 566
Art. 566 
B. Refusa 
I. Decleraziun 
1. Dretg da refusar 
^1 Ils ertavels legals ed ils ertavels instituids han il dretg da refusar ina ierta che croda ad els. 
^2 L' ierta vala sco refusada, sch' igl è evident u sch' igl è vegnì constatà uffizialmain ch' il testader era insolvent il mument da sia mort. 
Cudesch civil svizzer dals 10 da december 1907: Art. 567
Art. 567 
2. Limitaziun temporala 
a. En general 
^1 Il termin per refusar l' ierta importa 3 mais. 
^2 El cumenza per ils ertavels legals il mument ch' els han survegnì enconuschientscha da la mort dal testader, nun ch' els possian cumprovar d' avair udì pir pli tard che l' ierta saja crudada ad els; per ils ertavels instituids curra il termin a partir dal mument ch' els han survegnì la communicaziun uffiziala da la disposiziun ch' il testader ha fatg a lur favur. 
Cudesch civil svizzer dals 10 da december 1907: Art. 568
Art. 568 
b. En cas d' ina inventarisaziun 
Sch' in inventari è vegnì fatg sco mesira per segirar l' ierta, curra il termin da refusa per tut ils ertavels a partir dal di da la communicaziun uffiziala che l' inventarisaziun saja finida. 
Cudesch civil svizzer dals 10 da december 1907: Art. 569
Art. 569 
3. Transiziun dal dretg da refusar 
^1 Sch' in ertavel mora avant che refusar u avant che acceptar l' ierta, va il dretg da refusar vi sin ses ertavels. 
^2 En quest cas cumenza il termin da refusa il mument ch' ils ertavels survegnan enconuschientscha che l' ierta saja crudada a lur testader e scada il pli baud il mument ch' è fixà per els da refusar l' ierta che deriva da lur agen testader. 
^3 Sch' ina ierta vegn refusada e sch' ella croda alura ad auters ertavels che n' avevan avant betg il dretg da quella, cumenza il termin per quels il mument ch' els survegnan enconuschientscha da la refusa. 
Cudesch civil svizzer dals 10 da december 1907: Art. 570
Art. 570 
4. Furma 
^1 La refusa sto vegnir declerada da l' ertavel a l' autoritad cumpetenta, saja quai a bucca u en scrit. 
^2 Ella sto vegnir fatga senza cundiziuns e senza resalvas. 
^3 L' autoritad ha da far in protocol da las refusas. 
Cudesch civil svizzer dals 10 da december 1907: Art. 571
Art. 571 
II. Perdita dal dretg da refusar 
^1 Sche l' ertavel na refusa betg l' ierta entaifer il termin fixà, acquista el quella senza cundiziuns. 
^2 In ertavel perda il dretg da refusar l' ierta, sch' el intervegn en ils fatgs da l' ierta avant la scadenza dal termin u sch' el commetta acts che n' èn betg necessaris per simplamain administrar quella u per cuntinuar cun ils affars currents dal testader ubain sch' el sa patruna u zuppenta chaussas da l' ierta. 
Cudesch civil svizzer dals 10 da december 1907: Art. 572
Art. 572 
III. Refusa d' in cunertavel 
^1 Sch' il testader n' ha betg relaschà ina disposiziun per causa da mort e sch' in da plirs ertavels refusa l' ierta, va sia part a quella persuna che ertass dad el, sch' el fiss mort avant che la successiun d' ierta è vegnida averta. 
^2 Sch' il testader ha relaschà ina disposiziun per causa da mort, va la part ch' in ertavel instituì ha refusà als ertavels legals ils pli proxims dal testader, nun che la disposiziun exprimia in' autra voluntad dal testader. 
Cudesch civil svizzer dals 10 da december 1907: Art. 573
Art. 573 
IV. Refusa tras tut ils ertavels ils pli proxims 
1. En general 
^1 Sch' ina ierta vegn refusada tras tut ils ertavels legals ils pli proxims, vegn ella liquidada da l' uffizi da concurs. 
^2 Quai che resta da la liquidaziun suenter ch' ils debits èn pajads, vegn surdà a quels che han il dretg da l' ierta, sco sche quella na fiss betg vegnida refusada. 
Cudesch civil svizzer dals 10 da december 1907: Art. 574
Art. 574 
2. Dretg dal consort survivent 
Sche l' ierta vegn refusada dals descendents, infurmescha l' autoritad il consort survivent, e quel po alura declerar entaifer 1 mais d' acceptar l' ierta. 
Cudesch civil svizzer dals 10 da december 1907: Art. 575
Art. 575 
3. Refusa a favur d' ertavels pli allontanads 
^1 Refusond l' ierta pon ils ertavels pretender che l' autoritad dumondia - avant che liquidar l' ierta - ils ertavels che suondan els directamain. 
^2 En quest cas infurmescha l' autoritad ils ertavels pli allontanads ch' ils ertavels ils pli proxims hajan refusà l' ierta, e sch' els na decleran betg entaifer 1 mais da l' acceptar, vala l' ierta er sco refusada dad els. 
Cudesch civil svizzer dals 10 da december 1907: Art. 576
Art. 576 
V. Prolungaziun dal termin 
Per motivs relevants po l' autoritad cumpetenta prolungar il termin per ils ertavels legals u per ils ertavels instituids u als conceder in nov termin. 
Cudesch civil svizzer dals 10 da december 1907: Art. 577
Art. 577 
VI. Refusa d' in legat 
Sch' in legatari refusa in legat, croda quel davent a favur da la persuna engrevgiada, nun che la disposiziun exprimia in' autra voluntad dal testader. 
Cudesch civil svizzer dals 10 da december 1907: Art. 578
Art. 578 
VII. Protecziun dals dretgs dals crediturs da l' ertavel 
^1 Sch' in ertavel insolvent refusa l' ierta cun l' intent da betg laschar vegnir quella en ils mauns da ses crediturs, pon quels u l' administraziun da concurs contestar la refusa entaifer 6 mais, sche lur dretgs na vegnan betg garantids. 
^2 Sche lur contestaziun vegn approvada, vegn l' ierta liquidada uffizialmain. 
^3 In surpli activ vegn duvrà en emprima lingia per cuntentar ils crediturs che han contestà la refusa e croda, suenter che er ils auters debits èn pajads, als ertavels a favur dals quals la refusa è vegnida fatga. 
Cudesch civil svizzer dals 10 da december 1907: Art. 579
Art. 579 
VIII. Responsabladad en cas da la refusa 
^1 Sch' ils ertavels d' in testader insolvent refusan l' ierta, ston els tuttina star buns vers ils crediturs, uschenavant ch' els han survegnì dal testader entaifer ils ultims 5 onns avant sia mort valurs da facultad da quel, ch' els stuessan metter a disposiziun per gulivar la partiziun da l' ierta. 
^2 Questa obligaziun n' exista betg per la dotaziun usitada en cas d' ina maridaglia ed er betg concernent ils custs d' educaziun e da scolaziun. 
^3 Ertavels da buna fai ston mo star buns, uschenavant ch' els èn anc enritgids. 
Cudesch civil svizzer dals 10 da december 1907: Art. 580
Art. 580 
A. Premissa 
^1 Mintga ertavel che ha il dretg da refusar l' ierta po pretender in inventari public. 
^2 La dumonda sto vegnir fatga entaifer 1 mais tar l' autoritad cumpetenta ed en la medema furma sco la refusa da l' ierta. 
^3 La dumonda ch' è vegnida fatga d' in dals ertavels vala er per ils auters ertavels. 
Cudesch civil svizzer dals 10 da december 1907: Art. 581
Art. 581 
B. Procedura 
I. Inventari 
^1 L' inventari public vegn fatg da l' autoritad cumpetenta tenor las prescripziuns dal dretg chantunal; el consista d' in register da las valurs da facultad e dals debits da l' ierta cun l' indicaziun da la valur stimada da mintga object da l' inventari. 
^2 Tgi che po dar scleriment davart la situaziun finanziala dal testader è obligà en atgna responsabladad da dar a l' autoritad tut las infurmaziuns che vegnan giavischadas da quella. 
^3 Spezialmain ston ils ertavels communitgar a l' autoritad ils debits dal testader ch' èn enconuschents ad els. 
Cudesch civil svizzer dals 10 da december 1907: Art. 582
Art. 582 
II. Clom da quints 
^1 Faschond l' inventari publitgescha l' autoritad en moda adequata in clom da quints per envidar ils crediturs ed ils debiturs dal testader, inclus ils crediturs sin garanzia, d' annunziar lur pretensiuns e lur debits entaifer in tschert termin. 
^2 Il clom da quints duai render attent ils crediturs a las consequenzas d' ina annunzia tralaschada. 
^3 Il termin sto vegnir fixà sin almain 1 mais, quintà a partir dal di da l' emprima publicaziun. 
Cudesch civil svizzer dals 10 da december 1907: Art. 583
Art. 583 
III. Inscripziun d' uffizi 
^1 En l' inventari public ston vegnir inscrits d' uffizi las pretensiuns ed ils debits che resortan da cudeschs publics u dals documents dal testader. 
^2 Questa inscripziun en l' inventari vegn communitgada als crediturs ed als debiturs. 
Cudesch civil svizzer dals 10 da december 1907: Art. 584
Art. 584 
IV. Resultat 
^1 Suenter ch' il termin dal clom da quints è scadì, vegn l' inventari serrà ed exponì almain durant 1 mais, per ch' ils participads possian prender invista. 
^2 Ils custs per l' inventari vegnan adossads a l' ierta, e sche quella na basta betg, als ertavels che han pretendì l' inventari. 
Cudesch civil svizzer dals 10 da december 1907: Art. 585
Art. 585 
C. Relaziun dals ertavels durant l' inventarisaziun 
I. Administraziun 
^1 Durant l' inventarisaziun dastgan vegnir fatgs mo ils acts ch' èn necessaris per l' administraziun. 
^2 Sche l' autoritad permetta ad in ertavel da cuntinuar cun l' affar dal testader, pon ils cunertavels pretender ina garanzia. 
Cudesch civil svizzer dals 10 da december 1907: Art. 586
Art. 586 
II. Scussiun, process, surannaziun 
^1 Durant l' inventarisaziun è suspendida mintga scussiun pervia dals debits dal testader. 
^2 La surannaziun na curra betg. 
^3 Cun excepziun da cas urgents na pon process ni vegnir iniziads ni vegnir cuntinuads. 
Cudesch civil svizzer dals 10 da december 1907: Art. 587
Art. 587 
D. Effects 
I. Termin per far la decleraziun 
^1 Suenter la finiziun da l' inventarisaziun vegn mintga ertavel envidà da declerar entaifer 1 mais, sch' el accepta l' ierta u betg. 
^2 Nua che las circumstanzas giustifitgeschan quai, po l' autoritad cumpetenta conceder in nov termin per laschar far stimaziuns, per liquidar pretensiuns dispitaivlas u per auters motivs sumegliants. 
Cudesch civil svizzer dals 10 da december 1907: Art. 588
Art. 588 
II. Decleraziun 
^1 Entaifer il termin fixà po l' ertavel refusar l' ierta u pretender ch' ella vegnia liquidada uffizialmain u acceptar ella senza cundiziuns u cun pretender in inventari public. 
^2 Sch' el na dat nagina decleraziun, ha el acceptà l' ierta cun l' inventari public. 
Cudesch civil svizzer dals 10 da december 1907: Art. 589
Art. 589 
III. Consequenzas da l' acceptaziun cun l' inventari public 
1. Responsabladad tenor l' inventari 
^1 Sche l' ertavel surpiglia l' ierta cun l' inventari public, van ils debits dal testader ch' èn registrads en l' inventari e las valurs da facultad vi ad el. 
^2 Ils effects da l' acquist da l' ierta cun ses dretgs e cun sias obligaziuns cumenzan il mument da l' avertura da la successiun d' ierta. 
^3 L' ertavel sto star bun per ils debits ch' èn registrads en l' inventari tant cun l' ierta sco er cun sia atgna facultad. 
Cudesch civil svizzer dals 10 da december 1907: Art. 590
Art. 590 
2. Responsabladad sur l' inventari ora 
^1 Ils ertavels na ston star buns ni persunalmain ni cun l' ierta vers ils crediturs dal testader che n' èn betg registrads en l' inventari, perquai ch' els n' èn betg s' annunziads u perquai ch' els han fatg quai memia tard. 
^2 Sch' ils crediturs han tralaschà l' annunzia senza atgna culpa u sche lur pretensiuns n' èn betg vegnidas registradas en l' inventari malgrà l' annunzia, è l' ertavel responsabel, uschenavant ch' el è s' enritgì tras l' ierta. 
^3 En mintga cas pon ils crediturs far valair lur pretensiuns, uschenavant che quellas èn segiradas tras dretgs da pegn sin chaussas da l' ierta. 
Cudesch civil svizzer dals 10 da december 1907: Art. 591
Art. 591 
E. Responsabladad pervia da cauziuns 
Las cauziuns ch' il testader aveva surpiglià vegnan registradas separadamain en l' inventari, e l' ertavel na sto, er suenter avair acceptà l' ierta, betg pajar dapli per tals debits che quai che tutgass a quels, sche l' ierta vegniss liquidada sin via dal concurs. 
Cudesch civil svizzer dals 10 da december 1907: Art. 592
Art. 592 
F. Acquist a favur da la communitad 
Il clom da quints vegn relaschà d' uffizi per mintga ierta che croda a la communitad; quella sto dentant star buna per ils debits da l' ierta mo uschenavant che la facultad acquistada or da l' ierta basta per quest intent. 
Cudesch civil svizzer dals 10 da december 1907: Art. 593
Art. 593 
A. Premissa 
I. Dumonda d' in ertavel 
^1 Mintga ertavel ha il dretg da pretender la liquidaziun uffiziala empè da refusar l' ierta u d' acceptar quella cun l' inventari public. 
^2 A sia dumonda na poi dentant betg vegnir consentì, uschè ditg ch' in dals ertavels declera d' acceptar l' ierta. 
^3 En cas da la liquidaziun uffiziala n' èn ils ertavels betg responsabels per ils debits da l' ierta. 
Cudesch civil svizzer dals 10 da december 1907: Art. 594
Art. 594 
II. Dumonda dals crediturs dal testader 
^1 Sch' ils crediturs dal testader han cun raschun tema che lur pretensiuns na vegnian betg pajadas, pon els pretender entaifer 3 mais dapi la mort dal testader u dapi l' avertura dal testament la liquidaziun uffiziala da l' ierta, nun ch' els hajan survegnì pajaments u garanzias en il fratemp. 
^2 Sut las medemas circumstanzas pon ils legataris pretender ch' i vegnian ordinadas las mesiras preventivas per segirar lur dretgs. 
Cudesch civil svizzer dals 10 da december 1907: Art. 595
Art. 595 
B. Procedura 
I. Administraziun 
^1 La liquidaziun uffiziala vegn exequida tras l' autoritad cumpetenta u - per incumbensa da quella - tras in u tras plirs administraturs d' ierta. 
^2 Ella cumenza cun l' inventarisaziun ch' è colliada cun in clom da quints. 
^3 L' administratur d' ierta è suttamess a la surveglianza da l' autoritad; ils ertavels pon recurrer tar quella cunter las decisiuns che l' administratur ha prendì u ha l' intenziun da prender. 
Cudesch civil svizzer dals 10 da december 1907: Art. 596
Art. 596 
II. Liquidaziun ordinaria 
^1 La liquidaziun uffiziala vegn fatga uschia ch' ils affars currents dal testader vegnan finids' sias obligaziuns ademplidas' sias pretensiuns incassadas, ils legats exequids uschenavant che quai è necessari, ils dretgs e las obligaziuns dal testader stabilids giudizialmain e sia facultad realisada. 
^2 La vendita da bains immobigliars dal testader vegn fatga tras in ingiant public; sin via privata dastga quai vegnir fatg mo, sche tut ils ertavels èn perencletgs. 
^3 Ils ertavels pon pretender che objects e daners che n' èn betg necessaris per la liquidaziun da l' ierta vegnian surdads dal tuttafatg u mo per part en lur mauns gia durant la liquidaziun. 
Cudesch civil svizzer dals 10 da december 1907: Art. 597
Art. 597 
III. Liquidaziun tras l' uffizi da concurs 
L' ierta insolventa vegn liquidada da l' uffizi da concurs tenor las prescripziuns dal dretg da concurs. 
Cudesch civil svizzer dals 10 da december 1907: Art. 598
Art. 598 
A. Premissa 
^1 Tgi che crai d' avair sco ertavel legal u sco ertavel instituì megliers dretgs sin l' ierta u sin chaussas or da quella ch' il possessur actual, po far valair ses dretgs cun il plant d' ierta. 
^2 … 
Cudesch civil svizzer dals 10 da december 1907: Art. 599
Art. 599 
B. Effect 
^1 Sch' il plant vegn approvà, sto il possessur ceder l' ierta u ils objects da quella a l' accusader, e quai tenor las reglas dal possess. 
^2 L' accusà na po betg far l' objecziun vers il plant d' ierta d' avair acquistà objects d' ierta tras giudida. 
Cudesch civil svizzer dals 10 da december 1907: Art. 600
Art. 600 
C. Surannaziun 
^1 Il plant d' ierta surannescha vers in accusà da buna fai cun la scadenza dad 1 onn dapi che l' accusader ha survegnì enconuschientscha dal possess da l' accusà e da la prevalenza da ses agens dretgs, en mintga cas dentant suenter la scadenza da 10 onns dapi la mort dal testader u da l' avertura dal testament. 
^2 Cunter in accusà da mala fai surannescha il plant adina pir suenter 30 onns. 
Cudesch civil svizzer dals 10 da december 1907: Art. 601
Art. 601 
D. Plant dal legatari 
Il plant dal legatari surannescha suenter 10 onns dapi ch' el ha survegnì la communicaziun dal legat; sche l' execuziun dal legat po vegnir pretendida pir pli tard, cumenza il termin cun il di ch' il legat daventa exequibel. 
Cudesch civil svizzer dals 10 da december 1907: Art. 602
Art. 602 
A. Effects da la successiun d' ierta 
I. Cuminanza dals ertavels 
^1 Sch' il testader ha plirs ertavels, nascha tranter quels cun sia mort ina cuminanza che cumpiglia tut ils dretgs e tut las obligaziuns da l' ierta e che dura fin che quella vegn partida. 
^2 Ils ertavels daventan proprietaris cuminaivels dals objects da l' ierta e disponan cuminaivlamain dals dretgs da l' ierta cun resalva da las cumpetenzas da represchentar e d' administrar che vegnan regladas en contracts u en leschas. 
^3 Sin dumonda d' in cunertavel po l' autoritad cumpetenta nominar ina represchentanza per la cuminanza dals ertavels fin che l' ierta vegn partida. 
Cudesch civil svizzer dals 10 da december 1907: Art. 603
Art. 603 
II. Responsabladad dals ertavels 
^1 Ils ertavels ston star buns solidaricamain per ils debits dal testader. 
^2 L' indemnisaziun adequata, che vegn debitada als uffants u als biadis per las prestaziuns fatgas per il tegnairchasa cuminaivel cun il testader, sto vegnir quintada tar ils debits da l' ierta, nun ch' i resultia qua tras ina surdebitaziun da l' ierta. 
Cudesch civil svizzer dals 10 da december 1907: Art. 604
Art. 604 
B. Dretg da partiziun 
^1 Mintga cunertavel ha il dretg da dumandar da tut temp la partiziun da l' ierta, nun ch' el saja obligà tenor il contract u tenor la lescha da restar en la cuminanza. 
^2 Sin dumonda d' in ertavel po il derschader decretar temporarmain che la partiziun da l' ierta u da singulas chaussas da quella vegnia suspendida, sche la valur da l' ierta vegniss reducida considerablamain en cas d' ina partiziun immediata. 
^3 Ils cunertavels d' in ertavel insolvent pon dumandar ch' i vegnian ordinadas mesiras preventivas per segirar lur dretgs, uschespert che la successiun è averta. 
Cudesch civil svizzer dals 10 da december 1907: Art. 605
Art. 605 
C. Suspensiun da la partiziun 
^1 Sch' i sto vegnir prendì resguard sin ils dretgs d' in uffant anc betg naschì, sto la partiziun da l' ierta vegnir suspendida fin al mument da sia naschientscha. 
^2 Durant quest temp ha la mamma il dretg da giudida da la facultad cuminaivel, uschenavant che quai è necessari per ses mantegniment. 
Cudesch civil svizzer dals 10 da december 1907: Art. 606
Art. 606 
D. Dretgs dals cussedents 
Ils ertavels ch' èn vegnids mantegnids dal testader en sia chasada fin a sia mort, pon dumandar da vegnir mantegnids anc 1 mais suenter la mort dal testader sin donn e cust da l' ierta. 
Cudesch civil svizzer dals 10 da december 1907: Art. 607
Art. 607 
A. En general 
^1 Ils ertavels legals ston parter tranter els sco er cun ertavels instituids tenor ils medems princips. 
^2 Sch' i n' è betg disponì autramain, pon els sa cunvegnir libramain co parter. 
^3 Ils cunertavels che possedan chaussas da l' ierta u che debiteschan insatge al testader, ston dar detagliadamain scleriment en chaussa tar la partiziun. 
Cudesch civil svizzer dals 10 da december 1907: Art. 608
Art. 608 
B. Reglas da parter 
I. Disposiziun dal testader 
^1 Tras ina disposiziun per causa da mort po il testader prescriver, co ses ertavels duain parter e furmar lur parts. 
^2 Questas prescripziuns èn liantas per ils ertavels cun resalva d' ina gulivaziun en cas d' ina inegualitad da las parts ch' il testader n' aveva betg intenziunà. 
^3 L' attribuziun d' ina chaussa or da l' ierta ad in ertavel vala sco simpla regla da parter e betg sco legat, nun che la disposiziun exprimia in' autra voluntad dal testader. 
Cudesch civil svizzer dals 10 da december 1907: Art. 609
Art. 609 
II. Cooperaziun da l' autoritad 
^1 Sin dumonda d' in creditur che ha acquistà u sequestrà l' ierta ch' in ertavel ha survegnì u che posseda attests da perdita cunter quel, sto l' autoritad cooperar a la partiziun empè da quest ertavel. 
^2 Igl è resalvà al dretg chantunal da prescriver la cooperaziun uffiziala anc per ulteriurs cas da partiziun. 
Cudesch civil svizzer dals 10 da december 1907: Art. 610
Art. 610 
C. Realisaziun da la partiziun 
I. Egualitad dals ertavels 
^1 Sch' i n' è betg prescrit insatge auter, han tut ils ertavels ils medems dretgs sin las chaussas da l' ierta. 
^2 Els ston far a savair in a l' auter la relaziun ch' els han gì cun il testader; questas infurmaziuns vegnan resguardadas per far ina partiziun da l' ierta gulivada e gista. 
^3 Mintga cunertavel po dumandar ch' ils debits dal testader vegnian pajads avant che parter l' ierta u ch' i vegnia dà ina garanzia persuenter. 
Cudesch civil svizzer dals 10 da december 1907: Art. 611
Art. 611 
II. Furmaziun da parts 
^1 Or da las chaussas da l' ierta furman ils ertavels tantas parts u sorts sco quai ch' igl èn avant maun ertavels u tscheps d' ertavels. 
^2 Sch' els na pon betg sa cunvegnir, sto l' autoritad cumpetenta furmar las sorts sin dumonda d' in dals ertavels e resguardond l' isanza locala, las relaziuns persunalas u ils giavischs da la maioritad dals cunertavels. 
^3 Las parts vegnan repartidas tranter ils ertavels tenor cunvegna u cun trair la sort. 
Cudesch civil svizzer dals 10 da december 1907: Art. 612
Art. 612 
III. Attribuziun e vendita da singulas chaussas 
^1 Chaussas da l' ierta che na pon betg vegnir partidas senza ch' ellas perdian considerablamain valur, duain vegnir attribuidas cumplainamain ad in dals ertavels. 
^2 Sch' ils ertavels na pon betg sa cunvegnir co parter u a tgi attribuir ina chaussa, vegn quella vendida ed il retgav repartì. 
^3 Sin dumonda d' in dals ertavels sto la vendita avair lieu sco ingiant; sch' ils ertavels na sa cunvegnan betg, decida l' autoritad cumpetenta, sche l' ingiant duai avair lieu publicamain u mo tranter ils ertavels. 
Cudesch civil svizzer dals 10 da december 1907: Art. 612a
Art. 612a 
IV. Attribuziun da l' abitaziun e da la rauba da chasa al consort survivent 
^1 Sche la chasa u sche l' abitaziun, nua ch' ils consorts han vivì, u sche objects da la rauba da chasa appartegnan a l' ierta, po il consort survivent pretender che la proprietad da quests bains al vegnia attribuida cun la quintar tar sia part. 
^2 Nua che las circumstanzas giustifitgeschan quai, po vegnir concedida - sin dumonda dal consort survivent u dals auters ertavels legals dal defunct - la giudida u il dretg d' abitar empè da la proprietad. 
^3 Il consort survivent na po betg far valair ses dretgs vi da localitads, nua ch' il defunct ha exequì ina professiun u nua ch' el ha manà ina interpresa e ch' in da ses descendents dovra per cuntinuar cun la professiun u cun l' interpresa dal defunct; las prescripziuns dal dretg d' ierta puril restan resalvadas. 
^4 Per il partenadi registrà vala la medema regulaziun tenor il senn. 
Cudesch civil svizzer dals 10 da december 1907: Art. 613
Art. 613 
D. Objects spezials 
I. Chaussas che tutgan ensemen, scrittiras da la famiglia 
^1 Chaussas che furman tenor lur natira in' unitad na duain betg vegnir separadas, sch' in dals ertavels s' oppona a la separaziun. 
^2 Scrittiras da famiglia ed objects che muntan per la famiglia ina regurdientscha speziala na duain betg vegnir alienads, sch' in dals ertavels fa opposiziun. 
^3 Sch' ils ertavels na pon betg sa cunvegnir, decida l' autoritad cumpetenta, co che quests objects duain vegnir alienads u a tgi ch' els èn d' attribuir e sch' els ston vegnir mess a quint a quel u betg; ella fa quai, resguardond l' isanza locala e - sch' ina tala n' exista betg - resguardond las relaziuns persunalas dals ertavels. 
Cudesch civil svizzer dals 10 da december 1907: Art. 613a
Art. 613a 
I. Inventari agricul 
Sch' in fittadin d' in manaschi agricul mora ed in da ses ertavels maina vinavant sulet la fittanza, po quel pretender che l' entir inventari ( muvel, iseglia, reservas e.u.v.) al vegnia attribuì per la valur d' utilisaziun cun metter a quint tal a sia part da l' ierta. 
Cudesch civil svizzer dals 10 da december 1907: Art. 614
Art. 614 
II. Pretensiuns dal testader vers l' ertavel 
Pretensiuns ch' il testader ha gì vers in dals ertavels ston vegnir messas a quint a quel tar la partiziun. 
Cudesch civil svizzer dals 10 da december 1907: Art. 615
Art. 615 
III. Chaussas da l' ierta impegnadas 
Sch' in ertavel survegn or da la partiziun ina chaussa da l' ierta impegnada per debits dal testader, vegn er quest debit adossà a quel. 
Cudesch civil svizzer dals 10 da december 1907: Art. 616
Art. 616 
Cudesch civil svizzer dals 10 da december 1907: Art. 617
Art. 617 
IV. Bains immobigliars 
1. Surpigliada 
a. Valur imputabla 
Ils bains immobigliars vegnan mess a quint als ertavels per la valur ch' els han il mument da la partiziun. 
Cudesch civil svizzer dals 10 da december 1907: Art. 618
Art. 618 
b. Procedura da stimaziun 
^1 Sch' ils ertavels na pon betg sa cunvegnir per quant ch' in bain immobigliar stoppia vegnir mess a quint, vegn la valur stimada tras experts uffizials. 
^2 … 
Cudesch civil svizzer dals 10 da december 1907: Art. 619
Art. 619 
V. Manaschis agriculs e bains immobigliars agriculs 
Per surpigliar e per metter a quint manaschis agriculs e bains immobigliars agriculs vala la Lescha federala dals 4 d' october 1991 davart il dretg funsil puril. 
Cudesch civil svizzer dals 10 da december 1907: Art. 625
Art. 620-625 
Cudesch civil svizzer dals 10 da december 1907: Art. 626
Art. 626 
A. Obligaziun da gulivar 
^1 Ils ertavels legals èn obligads vicendaivlamain da laschar gulivar tar la partiziun tut quai ch' il testader als ha dà durant sia vita cun l' intenziun che quai vegnia quintà tar lur part d' ierta. 
^2 Sch' il defunct n' ha betg disponì expressivamain il cuntrari, ston ses descendents metter en la gulivaziun tut quai che quel ha dà sco dota, sco dotaziun u sco cessiun dals bains, sco relasch dals debits e sco avantatgs sumegliants. 
Cudesch civil svizzer dals 10 da december 1907: Art. 627
Art. 627 
B. Gulivaziun en cas ch' ertavels crodan davent 
^1 Sch' in ertavel croda davent avant u suenter che la successiun d' ierta vegn averta, passa sia obligaziun da metter en la gulivaziun vi sin ils ertavels che remplazzan quel. 
^2 Ils descendents d' in ertavel èn obligads da laschar gulivar las donaziuns che quel ha survegnì, er sche quellas n' èn betg passadas ad els. 
Cudesch civil svizzer dals 10 da december 1907: Art. 628
Art. 628 
C. Moda da calculaziun 
I. Bittar en u metter a quint 
^1 Ils ertavels pon eleger, sch' els vulan laschar gulivar tras bittar en las chaussas survegnidas en natira u tras metter a quint lur valur, e quai er, sche las donaziuns surpassan l' import da lur part d' ierta. 
^2 Resalvadas restan las disposiziuns divergentas dal testader sco er ils dretgs dals cunertavels da dumandar la reducziun da las donaziuns. 
Cudesch civil svizzer dals 10 da december 1907: Art. 629
Art. 629 
II. Donaziuns che surpassan la part d' ierta 
^1 Sch' in ertavel, che ha survegnì ordavant donaziuns che surpassan sia part d' ierta, po cumprovar ch' il testader haja vulì favurisar el qua tras, na sto el betg laschar gulivar il surpli; ils cunertavels salvan dentant il dretg da far il plant da reducziun. 
^2 Ina tala favurisaziun vegn presumada tar dotaziuns ch' èn vegnidas fatgas als descendents en la dimensiun usitada a chaschun da lur maridaglia. 
Cudesch civil svizzer dals 10 da december 1907: Art. 630
Art. 630 
III. Moda da calcular 
^1 La gulivaziun vegn fatga tenor la valur che las donaziuns han il mument che la successiun d' ierta vegn averta u tenor il pretsch da vendita, sche la chaussa è vegnida alienada. 
^2 Areguard expensas ed areguard donns sco er areguard fritgs retratgs valan tranter ils ertavels las reglas davart il possess. 
Cudesch civil svizzer dals 10 da december 1907: Art. 631
Art. 631 
D. Custs d' educaziun 
^1 Las expensas dal testader per l' educaziun e per la scolaziun da singuls uffants èn suttamessas a l' obligaziun da gulivar mo uschenavant ch' ellas surpassan la dimensiun usitada, nun ch' i possia vegnir cumprovada in' autra voluntad dal testader. 
^2 Ad uffants ch' èn mendus u ch' èn anc en scolaziun sto vegnir concedida tar la partiziun ina prelevaziun commensurada. 
Cudesch civil svizzer dals 10 da december 1907: Art. 632
Art. 632 
E. Regals occasiunals 
Regals occasiunals usitads n' èn betg suttamess a la gulivaziun. 
Cudesch civil svizzer dals 10 da december 1907: Art. 633
Art. 633 
Cudesch civil svizzer dals 10 da december 1907: Art. 634
Art. 634 
A. Conclusiun dal contract 
I. Contract da partiziun 
^1 La partiziun daventa lianta per ils ertavels uschespert ch' els han furmà e surpiglià lur parts u uschespert ch' els han fatg ils contracts da partiziun. 
^2 Per esser valaivel sto il contract da partiziun vegnir concludì en scrit. 
Cudesch civil svizzer dals 10 da december 1907: Art. 635
Art. 635 
II. Contract davart parts d' ierta 
^1 Contracts tranter cunertavels davart la cessiun da lur parts d' ierta ston vegnir concludids en scrit per esser valaivels. 
^2 Sche tals contracts vegnan concludids tranter in ertavel ed ina terza persuna, na dattan quels betg il dretg a quella persuna da cooperar a la partiziun, mabain mo da pretender la part d' ierta che vegn attribuida a l' ertavel. 
Cudesch civil svizzer dals 10 da december 1907: Art. 636
Art. 636 
III. Contracts avant la successiun d' ierta 
^1 Contracts davart ina ierta anc betg crudada che cunertavels concludan tranter els u cun ina terza persuna senza la cooperaziun e senza il consentiment dal testader n' èn betg liants. 
^2 Las prestaziuns ch' èn vegnidas fatgas sin fundament da tals contracts pon vegnir pretendidas enavos. 
Cudesch civil svizzer dals 10 da december 1907: Art. 637
Art. 637 
B. Responsabladad dals ertavels tranter els 
I. Garanzia per las parts 
^1 Suenter che la partiziun è terminada, stattan ils ertavels buns vicendaivlamain per las chaussas da l' ierta sco vendiders e cumpraders. 
^2 Els ston garantir in a l' auter l' existenza da las pretensiuns che als vegnan attribuidas a chaschun da la partiziun da l' ierta e stattan buns in a l' auter - en cas d' insolvenza d' in debitur - sco garants simpels per l' import da pretensiun mess a quint, nun ch' i sa tractia da vaglias che vegnan quotadas a la bursa. 
^3 Il plant da garanzia surannescha 1 onn suenter la partiziun; sche las pretensiuns ston vegnir pajadas fin in termin pli tard, surannescha el 1 onn suenter quel. 
Cudesch civil svizzer dals 10 da december 1907: Art. 638
Art. 638 
II. Contestaziun da la partiziun 
Il contract da partiziun po vegnir contestà tenor las prescripziuns davart la contestaziun da contracts en general. 
Cudesch civil svizzer dals 10 da december 1907: Art. 639
Art. 639 
C. Responsabladad vers terzas persunas 
I. Responsabladad solidarica 
^1 Er suenter la partiziun ston ils ertavels star buns solidaricamain e cun tut lur facultad per ils debits dal testader, uschè ditg ch' ils crediturs n' han betg dà expressivamain u tacitamain lur consentiment che quels vegnian repartids tranter ils cunertavels u surpigliads da quels. 
^2 La responsabladad solidarica dals cunertavels surannescha 5 onns suenter la partiziun; sche las pretensiuns ston vegnir pajadas fin in termin pli tard, surannescha ella 5 onns suenter quel. 
Cudesch civil svizzer dals 10 da december 1907: Art. 640
Art. 640 
II. Regress sin ils cunertavels 
^1 In ertavel po prender regress sin ses cunertavels, sch' el ha pajà in debit dal testader che n' è betg vegnì attribuì ad el tar la partiziun u sch' el ha pajà dapli d' in debit che quai ch' el ha surpiglià. 
^2 Quest regress sa drizza en emprima lingia cunter l' ertavel che ha surpiglià tar la partiziun il debit pajà. 
^3 Dal rest ston ils ertavels surpigliar ils debits en la proporziun da lur parts d' ierta, nun ch' els hajan fixà insatge auter. 
Cudesch civil svizzer dals 10 da december 1907: Art. 641
Art. 641 
A. Cuntegn dal dretg da proprietad 
I. En general 
^1 Tgi ch' è proprietari d' ina chaussa po disponer libramain da quella entaifer ils limits fixads da la lescha. 
^2 El po pretender la chaussa da mintgin che la retegna senza dretg e dustar da quella mintga influenza nungiustifitgada. 
Cudesch civil svizzer dals 10 da december 1907: Art. 641a
Art. 641a 
II. Animals 
^1 Animals n' èn betg chaussas. 
^2 Sch' i n' existan naginas regulaziuns spezialas per animals, valan las prescripziuns ch' èn applitgablas per chaussas. 
Cudesch civil svizzer dals 10 da december 1907: Art. 642
Art. 642 
B. Extensiun da la proprietad 
I. Parts integralas 
^1 Tgi ch' è proprietari d' ina chaussa è quai per tut sias parts integralas. 
^2 Part integrala d' ina chaussa è tut quai che furma - tenor l' isanza dal lieu - in element essenzial da la chaussa e che na po betg vegnir separà da quella senza la destruir, la donnegiar u la midar. 
Cudesch civil svizzer dals 10 da december 1907: Art. 643
Art. 643 
II. Fritgs natirals 
^1 Tgi ch' è proprietari d' ina chaussa è quai er dals fritgs natirals da quella. 
^2 Fritgs natirals èn ils products periodics e tut quai che po - tenor l' isanza - vegnir racoltà d' ina chaussa tenor sia destinaziun. 
^3 Ils fritgs natirals furman ina part integrala da la chaussa uschè ditg ch' els n' èn betg separads da tala. 
Cudesch civil svizzer dals 10 da december 1907: Art. 644
Art. 644 
III. Parts accessoricas 
1. Circumscripziun 
^1 La disposiziun d' ina chaussa s' extenda er sin sias parts accessoricas, nun ch' i saja fixà insatge auter. 
^2 Las parts accessoricas èn las chaussas moviblas ch' èn tenor l' isanza dal lieu u tenor la clera voluntad dal proprietari da la chaussa principala destinadas permanentamain a l' explotaziun, a la giudida u a la conservaziun da tala e ch' èn unidas, adattadas u messas en autra moda en relaziun cun la chaussa principala, a la quala ellas han da servir. 
^3 Ina part accessorica resta ina tala, er sch' ella vegn separada da la chaussa principala per in temp. 
Cudesch civil svizzer dals 10 da december 1907: Art. 645
Art. 645 
2. Exclusiun 
Betg parts accessoricas èn las chaussas moviblas che vegnan duvradas mo transitoricamain u consumadas dal possessur da la chaussa principala u che na stattan betg en connex cun la particularitad da la chaussa principala, sco er talas che stattan en relaziun cun la chaussa principala mo per vegnir conservadas, vendidas u dadas en locaziun. 
Cudesch civil svizzer dals 10 da december 1907: Art. 646
Art. 646 
C. Proprietad collectiva 
I. Cumproprietad 
1. Relaziun tranter ils cumproprietaris 
^1 Sche pliras persunas han proprietad vi d' ina chaussa, mintgina per ina part e senza che la chaussa saja dividida materialmain, èn ellas cumproprietarias. 
^2 Sch' i n' è betg fixà autramain, èn ellas cumproprietarias da parts egualas. 
^3 Per sia part ha mintga cumproprietari ils dretgs e las obligaziuns d' in proprietari; el po alienar u impegnar quella e la part po er vegnir impegnada da ses crediturs. 
Cudesch civil svizzer dals 10 da december 1907: Art. 647
Art. 647 
2. Urden d' utilisaziun e d' administraziun 
^1 Ils cumproprietaris pon far in urden d' utilisaziun e d' administraziun che divergescha da las disposiziuns legalas e fixar en quel ch' el possia vegnir midà cun il consentiment da la maioritad da tut ils cumproprietaris. 
1^bis Ina midada da disposiziuns da l' urden d' utilisaziun e d' administraziun concernent l' attribuziun da dretgs d' utilisaziun exclusivs dovra ultra da quai il consentiment dals cumproprietaris pertutgads directamain. 
^2 Els na pon betg abolir u limitar las cumpetenzas da mintga cumproprietari: 
1. da pretender e sche necessari da far ordinar dal derschader l' execuziun dad acts administrativs ch' èn necessaris per mantegnair la valur e l' utilitad da la chaussa; 
2. da prender sez, sin donn e cust da tut ils cumproprietaris, las mesiras che ston vegnir prendidas senza retard, per preservar la chaussa d' in donn pli grond u d' in donn che smanatscha. 
Cudesch civil svizzer dals 10 da december 1907: Art. 647a
Art. 647a 
3. Acts administrativs ordinaris 
^1 Mintga cumproprietari è cumpetent da far acts administrativs ordinaris' en spezial per far meglieraziuns sco er lavurs da cultivaziun, da racolta, da conservaziun e da surveglianza da curta durada, sco er da far contracts per quest intent e per exequir las cumpetenzas che resultan dals contracts da locaziun, da fittanza e d' execuziun da lavurs, inclusiv il pajament e la retschavida da daners per la cuminanza dals cumproprietaris. 
^2 La cumpetenza per tals acts administrativs po vegnir reglada autramain cun il consentiment da la maioritad da tut ils cumproprietaris, cun resalva da las disposiziuns da la lescha concernent las mesiras necessarias ed urgentas. 
Cudesch civil svizzer dals 10 da december 1907: Art. 647b
Art. 647b 
4. Acts administrativs pli impurtants 
^1 Cun il consentiment da la maioritad da tut ils cumproprietaris che sto represchentar a medem temp la gronda part da la chaussa pon acts administrativs pli impurtants vegnir exequids, en spezial la midada da cultura u d' utilisaziun, la conclusiun e la schliaziun da contracts da locaziun e da fittanza, la participaziun a meglieraziuns dal terren e la nominaziun d' in administratur, dal qual las cumpetenzas n' èn betg limitadas sin acts administrativs ordinaris. 
^2 Resalvadas restan las disposiziuns davart las mesiras architectonicas necessarias. 
Cudesch civil svizzer dals 10 da december 1907: Art. 647c
Art. 647c 
5. Mesiras architectonicas 
a. Necessarias 
Las lavurs da mantegniment, da reparaziun e da renovaziun ch' èn necessarias per mantegnair la valur e l' utilitad da la chaussa, pon vegnir exequidas cun il consentiment da la maioritad da tut ils cumproprietaris, uschenavant ch' ellas na dastgan betg vegnir fatgas da mintga singul perquai ch' i sa tracta d' acts administrativs ordinaris. 
Cudesch civil svizzer dals 10 da december 1907: Art. 647d
Art. 647d 
b. Utilas 
^1 Las lavurs da renovaziun e da midada ch' èn destinadas per augmentar la valur u per meglierar la rendita u l' utilitad da la chaussa, dovran il consentiment da la maioritad dals cumproprietaris che represchentan a medem temp la gronda part da la chaussa. 
^2 Midadas che engrevgeschan - en moda considerabla e permanenta - ad in cumproprietari da duvrar u da giudair ina chaussa per l' intent d' enfin ussa u che fan, che quai saja main economic, na pon betg vegnir exequidas senza il consentiment dal cumproprietari pertutgà. 
^3 Sch' ina midada pretenda d' in cumproprietari expensas che n' èn betg supportablas per el, en spezial perquai che quellas stattan en disproporziun cun la valur da facultad da sia part, po ella vegnir exequida senza ses consentiment mo, sch' ils auters cumproprietaris surpiglian sia part dals custs, uschenavant che quella surpassa l' import supportabel per el. 
Cudesch civil svizzer dals 10 da december 1907: Art. 647e
Art. 647e 
c. Che servan a l' embelliment ed a la cumadaivladad 
^1 Lavurs da construcziun che servan mo ad embellir, a meglierar l' aspect da la chaussa u a la cumadaivladad per il diever, dastgan vegnir exequidas mo cun il consentiment da tut ils cumproprietaris. 
^2 Sche talas lavurs vegnan ordinadas cun il consentiment da la maioritad da tut ils cumproprietaris' la quala represchenta a medem temp la gronda part da la chaussa, pon ellas er vegnir exequidas cunter la voluntad dad in cumproprietari che na dat betg ses consentiment, uschenavant che quel n' è betg pregiuditgà permanentamain en ses dretgs da giudida e da diever, ed ils auters cumproprietaris al prestan ina indemnisaziun per il disturbi transitoric e surpiglian sia part dals custs. 
Cudesch civil svizzer dals 10 da december 1907: Art. 648
Art. 648 
6. Disponer da la chaussa 
^1 Mintga cumproprietari ha il dretg da represchentar, da duvrar e da giudair la chaussa, uschenavant che quai sa cumporta cun ils dretgs dals auters. 
^2 Per alienar u per engrevgiar la chaussa sco er per midar sia destinaziun dovri il consentiment da tut ils cumproprietaris, nun che quels hajan fixà unanimamain in' autra regulaziun. 
^3 Sche parts da la cumproprietad èn engrevgiadas cun dretgs da pegn funsil u cun grevezzas funsilas' na pon ils cumproprietaris betg pli engrevgiar la chaussa sezza cun tals dretgs. 
Cudesch civil svizzer dals 10 da december 1907: Art. 649
Art. 649 
7. Purtar ils custs e las grevezzas 
^1 Ils custs da l' administraziun, las taglias ed autras grevezzas che resultan da la cumproprietad u che sa basan sin la chaussa cuminaivla, vegnan purtads dals cumproprietaris tenor la proporziun da lur parts, nun ch' i saja fixà autramain. 
^2 Sch' in cumproprietari ha pajà pli che sia part vi da questas expensas, po el pretender dals auters ina indemnisaziun tenor la medema proporziun. 
Cudesch civil svizzer dals 10 da december 1907: Art. 649a
Art. 649a 
8. Obligaziun da regulaziuns e remartga en il register funsil 
^1 L' urden d' utilisaziun e d' administraziun fixà dals cumproprietaris e lur decisiuns administrativas sco er las sentenzias e las disposiziuns giudizialas èn er liants per il successur legal d' in cumproprietari e per l' acquistader d' in dretg real vi d' ina part d' ina cumproprietad. 
^2 Els pon vegnir remartgads en il register funsil en cas da parts d' ina cumproprietad vi da bains immobigliars. 
Cudesch civil svizzer dals 10 da december 1907: Art. 649b
Art. 649b 
9. Exclusiun da la cuminanza 
a. Cumproprietaris 
^1 Il cumproprietari po vegnir exclus da la cuminanza tras ina sentenzia giudiziala, sche tras ses cumportament u sche tras il cumportament da persunas, a las qualas el ha cedì il diever da la chaussa u per las qualas el è responsabel, obligaziuns vers tut ils cumproprietaris u vers singuls cumproprietaris èn vegnidas violadas uschè grevamain, ch' ins na po betg pretender da quels da restar en la cuminanza. 
^2 Sche la cuminanza cumpiglia mo dus cumproprietaris, ha mintgin dad els il dretg da purtar plant; en ils auters cas, e sch' i n' è betg vegnì fixà insatge auter, dovri - per purtar plant - l' autorisaziun da la maioritad da tut ils cumproprietaris cun excepziun da l' accusà. 
^3 Il derschader che pronunzia l' exclusiun condemna l' accusà d' alienar sia part ed ordinescha, per il cas che l' alienaziun na vegn betg fatga entaifer il termin fixà, l' ingiant public tenor las prescripziuns davart l' utilisaziun sfurzada da bains immobigliars cun excepziun da quellas concernent la schliaziun da la cumproprietad. 
Cudesch civil svizzer dals 10 da december 1907: Art. 649c
Art. 649c 
b. Possessurs d' auters dretgs 
Las disposiziuns davart l' exclusiun d' in cumproprietari èn applitgablas tenor il senn per il giudider e per il possessur d' auters dretgs da giudida reals u persunals ch' èn prenotads en il register funsil. 
Cudesch civil svizzer dals 10 da december 1907: Art. 650
Art. 650 
10. Schliaziun 
a. Dretg da partiziun 
^1 Mintga cumproprietari po pretender che la cumproprietad vegnia schliada, nun che quai saja exclus tras in act giuridic, tras ina partiziun en proprietad da condomini u tras la destinaziun da la chaussa ad in intent permanent. 
^2 La schliaziun po vegnir exclusa tras ina cunvegna per maximalmain 50 onns; ella sto, sch' i sa tracta da bains immobigliars, vegnir fatga tras in act public e prenotada en il register funsil per esser valaivla. 
^3 La schliaziun na dastga betg vegnir pretendida d' in temp maladattà. 
Cudesch civil svizzer dals 10 da december 1907: Art. 651
Art. 651 
b. Maniera da parter 
^1 La schliaziun vegn fatga tras la partiziun corporala, tras la vendita sin via privata u sin in ingiant cun la repartiziun dal retgav ubain uschia che in u che plirs cumproprietaris surpiglian l' entira chaussa e pajan ora ils auters. 
^2 Sch' ils cumproprietaris n' arrivan betg a sa cunvegnir davart la moda, co che la chaussa duai vegnir schliada, vegn quella partida en parts corporalas tenor la disposiziun dal derschader u, sche quai n' è betg pussaivel senza svalitar la chaussa considerablamain, ingiantada publicamain u mo tranter ils cumproprietaris. 
^3 Sche la chaussa po mo vegnir partida corporalmain en parts inegualas, vegn la differenza gulivada cun daners. 
Cudesch civil svizzer dals 10 da december 1907: Art. 651a
Art. 651a 
c. Animals da chasa 
^1 En cas d' animals che vegnan tegnids en il sectur chasan e che na vegnan betg tegnids per intents da facultad u per intents da gudogn, attribuescha il derschader - en cas da dispita - la proprietad exclusiva a quella partida che garantescha a l' animal il meglier plazzament or dal puntg da vista da la protecziun dals animals. 
^2 Il derschader po obligar la persuna, a la quala l' animal vegn attribuì, da pajar ina indemnisaziun adequata a la cuntrapartida; el fixescha la summa tenor liber appreziar. 
^3 El prenda las mesiras preventivas necessarias, en spezial areguard il plazzament provisoric da l' animal. 
Cudesch civil svizzer dals 10 da december 1907: Art. 652
Art. 652 
II. Proprietad cuminaivla 
1. Premissa 
Sche pliras persunas furman tenor la lescha u tenor il contract ina cuminanza e possedan sin basa da quella la proprietad d' ina chaussa, èn ellas proprietarias cuminaivlas ed il dretg da mintgin dad els s' extenda sin l' entira chaussa. 
Cudesch civil svizzer dals 10 da december 1907: Art. 653
Art. 653 
2. Effect 
^1 Ils dretgs e las obligaziuns dals proprietaris cuminaivels sa drizzan tenor las reglas stabilidas da la lescha u tenor contract e ch' èn liantas per la cuminanza. 
^2 Nun ch' i saja disponì autramain, dovri in conclus unanim da tut ils proprietaris cuminaivels per far diever da la proprietad e surtut per disponer da la chaussa. 
^3 Uschè ditg che la cuminanza exista, na po nagin dals proprietaris cuminaivels pretender la partiziun da la chaussa u disponer dad ina part da la chaussa. 
Cudesch civil svizzer dals 10 da december 1907: Art. 654
Art. 654 
3. Schliaziun 
^1 La schliaziun vegn fatga cun l' alienaziun da la chaussa u cun la fin da la cuminanza. 
^2 La partiziun vegn fatga tenor las prescripziuns davart la cumproprietad, nun ch' i saja disponì autramain. 
Cudesch civil svizzer dals 10 da december 1907: Art. 654a
Art. 654a 
III. Proprietad collectiva vi da manaschis agriculs e vi da bains immobigliars agriculs 
Per schliar ina proprietad collectiva vi da manaschis agriculs e vi da bains immobigliars agriculs vala ultra da quai la Lescha federala dals 4 d' october 1991 davart il dretg funsil puril. 
Cudesch civil svizzer dals 10 da december 1907: Art. 655
Art. 655 
A. Object 
I. Bains immobigliars 
^1 L' object da la proprietad funsila èn ils bains immobigliars. 
^2 Bains immobigliars en il senn da questa lescha èn: 
1. las immobiglias; 
2. ils dretgs independents e permanents ch' èn inscrits en il register funsil; 
3. las minieras; 
4. las parts da cumproprietad vi da bains immobigliars. 
^3 Sco dretg independent e permanent po ina servitut vi d' in bain immobigliar vegnir inscritta en il register funsil, sch' ella: 
1. n' è vegnida constituida ni a favur d' in bain immobigliar che ha quest dretg ni exclusivamain a favur d' ina tscherta persuna; e 
2. è fundada per almain 30 onns u per in temp nundeterminà. 
Cudesch civil svizzer dals 10 da december 1907: Art. 655a
Art. 655a 
II. Proprietad dependenta 
^1 In bain immobigliar po vegnir collià cun in auter bain immobigliar en quella moda ch' il proprietari respectiv dal bain immobigliar principal è mintgamai er il proprietari dal bain immobigliar collià cun quel. Quel parta il destin giuridic dal bain immobigliar principal e na po betg vegnir alienà, impegnà u engrevgià separadamain. 
^2 Sche la colliaziun vegn fatga per in intent duraivel, na pon il dretg da precumpra tenor lescha dals cumproprietaris ed il dretg d' abolir la cumproprietad betg vegnir fatgs valair. 
Cudesch civil svizzer dals 10 da december 1907: Art. 656
Art. 656 
B. Acquist 
I. Inscripziun 
^1 Per acquistar proprietad funsila dovri l' inscripziun en il register funsil. 
^2 Tgi che acquista proprietad funsila tras appropriaziun, tras successiun d' ierta, tras expropriaziun, tras execuziun sfurzada u tras sentenzia giudiziala daventa ses proprietari gia avant l' inscripziun, el po dentant disponer da sia proprietad en il register funsil pir cur che l' inscripziun è vegnida fatga. 
Cudesch civil svizzer dals 10 da december 1907: Art. 657
Art. 657 
II. Modas d' acquistar 
1. Transferiment 
^1 Il contract concernent il transferiment da proprietad funsila basegna ina documentaziun publica per esser liant. 
^2 La disposiziun per causa da mort ed il contract matrimonial ston vegnir fatgs tenor las furmas che vegnan prescrittas en il dretg d' ierta ed en il dretg dals bains matrimonials. 
Cudesch civil svizzer dals 10 da december 1907: Art. 658
Art. 658 
2. Appropriaziun 
^1 In bain immobigliar inscrit en il register funsil po vegnir acquistà tras appropriaziun mo, sch' i resulta dal register funsil ch' el saja senza patrun. 
^2 L' appropriaziun da terren betg inscrit en il register funsil è suttamessa a las disposiziuns davart las chaussas senza patrun. 
Cudesch civil svizzer dals 10 da december 1907: Art. 659
Art. 659 
3. Furmaziun da nov terren 
^1 Terren nov utilisabel che sa furma sin intschess senza patrun tras alluviuns, tras emplenidas e tras spustaments da terren, tras midadas dal curs u dal nivel d' ina aua publica u sin in' autra moda, appartegna al chantun territorial. 
^2 Ils chantuns èn libers da ceder tals terrens als proprietaris cunfinants. 
^3 Tgi che po cumprovar che parts dal terren èn vegnidas stgarpadas davent da sia proprietad, po reprender quellas entaifer in termin adequat. 
Cudesch civil svizzer dals 10 da december 1907: Art. 660
Art. 660 
4. Spustament da terren 
a. En general 
^1 Spustaments da terren d' in bain immobigliar sin in auter na chaschunan betg ina midada dals cunfins. 
^2 Parts da terren ed auters objects ch' èn vegnids transportads uschia d' in bain immobigliar sin in auter, èn suttamess a las disposiziuns davart las chaussas manadas natiers u davart l' uniun da las chaussas. 
Cudesch civil svizzer dals 10 da december 1907: Art. 660a
Art. 660a 
b. Spustaments permanents 
^1 Il princip, tenor il qual spustaments da terren na chaschunan betg ina midada dals cunfins, na vala betg per territoris cun spustaments permanents da terren, sche quests territoris èn vegnids designads uschia dal chantun. 
^2 Designond ils territoris sto vegnir resguardada la cumposiziun dals bains immobigliars pertutgads. 
^3 L' appartegnientscha d' in bain immobigliar ad in tal territori sto vegnir communitgada en moda adattada a las persunas participadas ed inscritta en il register funsil. 
Cudesch civil svizzer dals 10 da december 1907: Art. 660b
Art. 660b 
c. Nova determinaziun dals cunfins 
^1 Sch' in cunfin daventa inadattà pervia d' in spustament da terren, po mintga proprietari d' in bain immobigliar pertutgà pretender ch' el vegnia determinà da nov. 
^2 Ina plivalur u ina valur reducida sto vegnir gulivada. 
Cudesch civil svizzer dals 10 da december 1907: Art. 661
Art. 661 
5. Acquist tras giudida 
a. Acquist tras giudida ordinari 
Sch' insatgi è vegnì inscrit nungiustifitgadamain en il register funsil sco proprietari, na po sia proprietad betg pli vegnir contestada, suenter ch' el ha possedì il bain immobigliar durant 10 onns da buna fai, senza interrupziun e senza esser vegnì contestà. 
Cudesch civil svizzer dals 10 da december 1907: Art. 662
Art. 662 
b. Acquist tras giudida extraordinari 
^1 Tgi che posseda incontestadamain e nuninterruttamain in bain immobigliar betg inscrit en il register funsil durant 30 onns sco sia proprietad, po pretender da vegnir inscrit sco proprietari da quel. 
^2 Sut las medemas premissas ha quest dretg er in possessur d' in bain immobigliar, sch' il proprietari da quest bain immobigliar na po betg vegnir eruì or dal register funsil u era mort u vegnì declerà sco sparì al cumenzament dal termin da l' acquist tras giudida da 30 onns. 
^3 L' inscripziun dastga dentant mo vegnir fatga sin l' ordinaziun dal derschader e mo sch' i n' è betg vegnida fatga ina protesta entaifer in termin ch' è vegnì fixà tras ina publicaziun uffiziala u sche la protesta inoltrada è vegnida refusada. 
Cudesch civil svizzer dals 10 da december 1907: Art. 663
Art. 663 
c. Termins 
Per calcular ils termins, l' interrupziun e la sistida da l' acquist tras giudida vegnan applitgadas correspundentamain las prescripziuns davart la surannaziun da pretensiuns. 
Cudesch civil svizzer dals 10 da december 1907: Art. 664
Art. 664 
6. Chaussas senza patrun e chaussas publicas 
^1 Las chaussas senza patrun e las chaussas publicas èn suttamessas a la suveranitad dal stadi, en il territori dal qual ellas sa chattan. 
^2 Cun resalva da mussaments cuntraris n' exista nagina proprietad privata vi da las auas publicas, vi dal terren nuncultivabel sco grippa, gondas, naiv perpetna e glatschers e vi da las funtaunas che naschan da quels. 
^3 Il dretg chantunal relascha las disposiziuns necessarias concernent l' appropriaziun da terren senza patrun, concernent l' explotaziun e concernent il diever general da las chaussas publicas sco vias e plazzas, auas e letgs da flums. 
Cudesch civil svizzer dals 10 da december 1907: Art. 665
Art. 665 
III. Dretg sin l' inscripziun 
^1 Il motiv d' acquist dat il dretg a l' acquistader da pretender ch' il proprietari fetschia far l' inscripziun en il register funsil; sche quel refusa quai, po l' acquistader dumandar il derschader che la proprietad vegnia attribuida ad el. 
^2 L' acquistader po laschar far da sai anor l' inscripziun en cas d' ina appropriaziun, d' ina successiun d' ierta, d' ina expropriaziun, d' ina execuziun sfurzada u d' ina sentenzia dal derschader. 
^3 Las midadas vi da la proprietad funsila che resultan sin fundament da la lescha tras cuminanza dals bains u tras la schliaziun da quels, vegnan inscrittas en il register funsil sin dumonda d' in consort. 
Cudesch civil svizzer dals 10 da december 1907: Art. 666
Art. 666 
C. Perdita 
^1 La proprietad funsila prenda ina fin cun l' extincziun da l' inscripziun sco er cun la perdita totala dal bain immobigliar. 
^2 Per il cas d' ina expropriaziun fixeschan las leschas respectivas da la confederaziun e dals chantuns il mument, cur che la proprietad prenda ina fin. 
Cudesch civil svizzer dals 10 da december 1907: Art. 666a
Art. 666a 
D. Mesiras giudizialas 
I. Proprietari nunchattabel 
^3 La dumonda d' ordinar mesiras po far: 
1. mintga persuna che ha in interess degn da vegnir protegì; 
2. l' uffizi dal register funsil al lieu dal bain immobigliar. 
^4 L' ordinaziun da mesiras n' interrumpa betg il termin per in acquist tras giudida extraordinari. 
Cudesch civil svizzer dals 10 da december 1907: Art. 666b
Art. 666b 
II. Absenza dals organs prescrits 
Sch' ina persuna giuridica u in auter subject giuridic inscrit en il register funsil sco proprietari na dispona betg pli dals organs prescrits, po mintga persuna che ha in interess degn da vegnir protegì u l' uffizi dal register funsil al lieu dal bain immobigliar dumandar il derschader d' ordinar las mesiras necessarias areguard il bain immobigliar. 
Cudesch civil svizzer dals 10 da december 1907: Art. 667
Art. 667 
A. Cuntegn 
I. Dimensiun 
^1 La proprietad vi da funs e vi da terren s' extenda ensi vers il spazi d' aria ed engiu en il terren uschè lunsch ch' igl exista in interess d' exequir la proprietad. 
^2 Ella cumpiglia - cun resalva da las restricziuns legalas - tut las construcziuns, tut las plantas sco er tut las funtaunas. 
Cudesch civil svizzer dals 10 da december 1907: Art. 668
Art. 668 
II. Cunfinaziun 
1. Moda da marcar ils cunfins 
^1 Ils cunfins vegnan inditgads tras ils plans dal register funsil e tras ils terms sin il bain immobigliar. 
^2 Sch' ils terms e sch' ils plans dal register funsil sa cuntradin, vegni presumà ch' ils plans dal register funsil inditgeschian ils cunfins corrects. 
^3 La presumziun na vala betg per ils territoris cun spustaments da terren ch' èn designads dal chantun. 
Cudesch civil svizzer dals 10 da december 1907: Art. 669
Art. 669 
2. Obligaziun da metter terms 
Sin dumonda da ses vischin è mintga proprietari d' in bain immobigliar obligà da cooperar per fixar in cunfin intschert, saja quai per rectifitgar ils plans u per metter terms. 
Cudesch civil svizzer dals 10 da december 1907: Art. 670
Art. 670 
3. Cumproprietad vi da terminaziuns 
Sche mirs, saivs vivas, saivs u autras terminaziuns per separar bains immobigliars cunfinants stattan sin il cunfin, vegni presumà ch' els sajan cumproprietad dals dus vischins. 
Cudesch civil svizzer dals 10 da december 1907: Art. 671
Art. 671 
III. Construcziuns sin il bain immobigliar 
1. Funs e material 
a. Relaziun da proprietad 
^1 Sch' insatgi dovra material ester per construir sin ses bain immobigliar u sch' el dovra agen material per construir sin in bain immobigliar ester, daventa il material ina part integrala dal bain immobigliar. 
^2 Sch' il material è vegnì duvrà senza la permissiun da ses proprietari, ha quel il dretg da pretender ch' il material vegnia zavrà e restituì sin donn e cust dal proprietari dal bain immobigliar, uschenavant che quai sa lascha far senza chaschunar in donn sproporziunà. 
^3 Sut la medema premissa po il proprietari dal bain immobigliar pretender ch' il material ester, ch' è vegnì duvrà senza ses consentiment, vegnia allontanà sin donn e cust dal construider. 
Cudesch civil svizzer dals 10 da december 1907: Art. 672
Art. 672 
b. Indemnisaziun 
^1 Sche la zavrada dal material na vegn betg fatga, ha il proprietari dal bain immobigliar da prestar ina indemnisaziun adequata per il material. 
^2 Sch' il proprietari dal bain immobigliar ha construì da mala fai cun material ester, po el vegnir sentenzià da reparar cumplainamain il donn. 
^3 Sch' il proprietari dal material era en mala fai cur ch' el ha construì sin in bain immobigliar ester, po l' indemnisaziun vegnir limitada a la valur minimala che la construcziun ha per il proprietari dal bain immobigliar. 
Cudesch civil svizzer dals 10 da december 1907: Art. 673
Art. 673 
c. Attribuziun da la proprietad funsila 
Sche la construcziun vala evidentamain dapli ch' il sulom, po quel che sa chatta en buna fai pretender che la proprietad vi da la construcziun e vi dal sulom vegnia attribuida al proprietari dal material cunter ina indemnisaziun adequata. 
Cudesch civil svizzer dals 10 da december 1907: Art. 674
Art. 674 
2. Construcziuns che tanschan sin in bain immobigliar vischin 
^1 Construcziuns ed auters indrizs che tanschan sin in bain immobigliar vischin, restan ina part integrala dal bain immobigliar, sin il qual els èn construids, sch' il proprietari dal bain immobigliar posseda in dretg real sin lur existenza. 
^2 Il dretg da construir talas parts che tanschan sin in bain immobigliar vischin po vegnir inscrit sco servitut en il register funsil. 
^3 Sche las parts che tanschan sin in bain immobigliar vischin èn vegnidas construidas senza dretg e sch' il vischin donnegià n' ha betg fatg protesta a temp, schebain ch' el ha gì enconuschientscha da quest fatg, po il derschader attribuir al construider - sch' el è da buna fai e sche las circumstanzas giustifitgeschan quai - u in dretg real sin questas parts u la proprietad dal sulom, e quai cunter ina indemnisaziun adequata. 
Cudesch civil svizzer dals 10 da december 1907: Art. 675
Art. 675 
3. Dretg da construcziun 
^1 Ovras da construcziun ed auters indrizs ch' èn chavads en u ch' èn mirads si sin il sulom ester u ch' èn uschiglio colliads permanentamain cun quel, saja quai sur terra u sut terra, pon avair in agen proprietari, sch' els èn inscrits en il register funsil sco servituts. 
^2 In tal dretg da construcziun na po betg vegnir concedì a singuls plauns d' in edifizi. 
Cudesch civil svizzer dals 10 da december 1907: Art. 676
Art. 676 
4. Conducts 
^1 Conducts dal provediment e da l' allontanament che sa chattan ordaifer il bain immobigliar, al qual els servan, tutgan al proprietari da l' ovra ed a l' ovra, da la quala els vegnan u a la quala els mainan, nun che quai saja reglà autramain. 
^2 Uschenavant ch' i na vegn betg applitgà il dretg da vischinanza, vegn il bain immobigliar ester engrevgià cun tals conducts cun constituir ina servitut. 
^3 La servitut nascha cun la construcziun dal conduct, sche quel è perceptibel da l' exteriur. Cas cuntrari nascha ella cun l' inscripziun en il register funsil. 
Cudesch civil svizzer dals 10 da december 1907: Art. 677
Art. 677 
5. Construcziuns moviblas 
^1 Chamonas, buttegas, baraccas e construcziuns sumegliantas mantegnan lur agen proprietari, sch' ellas n' èn betg construidas cun l' intent da las integrar durablamain sin terren ester. 
^2 Ellas na vegnan betg inscrittas en il register funsil. 
Cudesch civil svizzer dals 10 da december 1907: Art. 678
Art. 678 
IV. Plantaziuns sin il bain immobigliar 
^1 Sch' insatgi metta plantas estras en ses agen bain immobigliar u atgnas plantas en in bain immobigliar ester, naschan ils medems dretgs e las medemas obligaziuns sco tar l' utilisaziun da material da construcziun u sco tar las construcziuns moviblas. 
^2 Ina servitut che correspunda al dretg da construcziun per singulas plantas e per plantaziuns po vegnir constituida per almain 10 onns e per maximalmain 100 onns. 
^3 Avant la scadenza da la durada fixada po il proprietari engrevgià pretender che la servitut vegnia substituida, sch' el ha fatg cun il giudider da la servitut in contract da fittanza concernent l' utilisaziun dal terren e sche quest contract vegn schlià. Il derschader regla las consequenzas patrimonialas, considerond tut las circumstanzas. 
Cudesch civil svizzer dals 10 da december 1907: Art. 679
Art. 679 
V. Responsabladad dal proprietari d' in bain immobigliar 
1. En cas ch' il dretg da proprietad vegn surduvrà 
^1 Tgi che vegn donnegià u periclità, perquai ch' in proprietari d' in bain immobigliar surdovra ses dretg da proprietad, po pretender da quel - ultra da l' indemnisaziun dal donn - ch' el dismettia il donn u prendia mesiras per prevegnir al donn smanatschant. 
^2 Sch' in edifizi u in indriz privescha in bain immobigliar vischin da tschertas qualitads, existan las pretensiuns menziunadas en l' alinea 1 mo, sche las prescripziuns che valevan il mument, che l' edifizi u l' indriz è vegnì construì, n' èn betg vegnidas observadas. 
Cudesch civil svizzer dals 10 da december 1907: Art. 679a
Art. 679a 
2. En cas d' ina cultivaziun legala dal bain immobigliar 
Sch' in proprietari da bains immobigliars chaschuna tar la cultivaziun legala da ses bain immobigliar, en spezial tar lavurs da construcziun, ad in vischin temporarmain dischavantatgs sproporziunads ed inevitabels e chaschuna el quatras in donn, po il vischin dal proprietari da quest bain immobigliar mo pretender l' indemnisaziun dal donn. 
Cudesch civil svizzer dals 10 da december 1907: Art. 680
Art. 680 
B. Restricziuns 
I. En general 
^1 Las restricziuns legalas da la proprietad existan senza esser inscrittas en il register funsil. 
^2 Per las abolir u per las midar tras in act giuridic dovri ina documentaziun publica ed ina inscripziun en il register funsil, per che quai saja valaivel. 
^3 Las restricziuns da la proprietad ch' èn vegnidas stabilidas en l' interess public na pon betg vegnir abolidas u midadas. 
Cudesch civil svizzer dals 10 da december 1907: Art. 681
Art. 681 
II. Restricziuns dal dretg d' alienar; dretgs da precumpra legals 
1. Princips 
^1 Ils dretgs da precumpra legals pon er vegnir exequids tar l' ingiant sfurzà, dentant mo a l' ingiant sez e per las cundiziuns, per las qualas il bain immobigliar vegn attribuì a l' offerent; dal rest pon ils dretgs da precumpra legals vegnir fatgs valair sut las premissas che valan per ils dretgs da precumpra contractuals. 
^2 Il dretg da precumpra croda, sch' il bain immobigliar vegn alienà ad ina persuna che ha in dretg da precumpra dal medem rang u d' in rang superiur. 
^3 Ils dretgs da precumpra legals na pon ni vegnir ertads ni cedids. Els precedan ils dretgs da precumpra contractuals. 
Cudesch civil svizzer dals 10 da december 1907: Art. 681a
Art. 681a 
2. Diever 
^1 Il vendider sto infurmar ils titulars dal dretg da precumpra davart la conclusiun e davart il cuntegn dal contract da cumpra. 
^2 Sch' il titular dal dretg da precumpra vul far diever da quest dretg, sto el far valair quel entaifer 3 mais dapi l' enconuschientscha da la conclusiun e dal cuntegn dal contract. Suenter ch' igl èn passads 2 onns dapi l' inscripziun dal nov proprietari en il register funsil na po il dretg betg pli vegnir fatg valair. 
^3 Entaifer quests termins po il titular dal dretg da precumpra far valair ses dretg vers mintga proprietari d' in bain immobigliar. 
Cudesch civil svizzer dals 10 da december 1907: Art. 681b
Art. 681b 
3. Midada, renunzia 
^1 La cunvegna, cun la quala in dretg da precumpra legal vegn exclus u midà, basegna ina documentaziun publica per esser valaivla. Ella po vegnir prenotada en il register funsil, sch' il proprietari respectiv d' in auter bain immobigliar ha il dretg da precumpra. 
^2 Suenter ch' il cas da precumpra è entrà, po il titular dal dretg da precumpra legal renunziar en scrit a l' execuziun da quest dretg. 
Cudesch civil svizzer dals 10 da december 1907: Art. 682
Art. 682 
4. En cas da cumproprietad ed en cas da dretg da construcziun 
^1 Cumproprietaris han in dretg da precumpra vers tuttas terzas persunas che acquistan ina part dal bain immobigliar. Sche plirs cumproprietaris fan valair lur dretg da precumpra, als vegn attribuida lur part en la proporziun da lur parts da cumproprietad da fin ussa. 
^2 Il proprietari d' in bain immobigliar ch' è engrevgià cun in dretg da construcziun independent e permanent ha er il dretg da precumpra vers mintga acquistader da quest dretg ed il possessur da quest dretg ha il medem dretg vi dal bain immobigliar engrevgià, uschenavant che quest bain immobigliar serva a l' execuziun da ses dretg da construcziun. 
… 
Cudesch civil svizzer dals 10 da december 1907: Art. 682a
Art. 682a 
5. Dretg da precumpra vi da manaschis agriculs e vi da bains immobigliars agriculs 
Per il dretg da precumpra vi da manaschis agriculs e vi da bains immobigliars agriculs vala ultra da quai la Lescha federala dals 4 d' october 1991 davart il dretg funsil puril. 
Cudesch civil svizzer dals 10 da december 1907: Art. 683
Art. 683 
Cudesch civil svizzer dals 10 da december 1907: Art. 684
Art. 684 
III. Dretg da vischinanza 
1. Immissiuns exageradas 
^1 Faschond diever da sia proprietad ed en spezial manond ina interpresa u pratitgond in mastergn sin ses agen bain immobigliar è mintgin obligà d' evitar tut las immissiuns memia grondas sin la proprietad dal vischin. 
^2 Scumandadas èn en spezial tut las immissiuns nuschaivlas e betg giustifitgadas tenor la situaziun e tenor la qualitad dals bains immobigliars u tenor l' isanza locala tras impestaziun da l' aria, spizza, canera, sun, vibraziun, radiaziun ubain privaziun dal sulegl u da la glisch. 
Cudesch civil svizzer dals 10 da december 1907: Art. 685
Art. 685 
2. Chavar e construir 
a. Regla 
^1 Cun chavar e cun construir na dastga il proprietari betg far donn al bain immobigliar vischinant muventond ses terren u mettend quel en privel u faschond donn ad indrizs existents. 
^2 Per construcziuns che cuntrafan a las prescripziuns dal dretg da vischinanza, vegnan applitgadas las disposiziuns concernent las construcziuns surpassantas. 
Cudesch civil svizzer dals 10 da december 1907: Art. 686
Art. 686 
b. Prescripziuns chantunalas 
^1 Ils chantuns han il dretg da fixar las distanzas che ston vegnir observadas tar stgavaments e tar construcziuns. 
^2 Els pon fixar ulteriuras prescripziuns da construcziun. 
Cudesch civil svizzer dals 10 da december 1907: Art. 687
Art. 687 
3. Plantas 
a. Regla 
^1 Mintgin po tschuncar e salvar per sasez la roma che sa stenda en sia proprietad e las ragischs che penetreschan en ses terren, sche quella roma u sche questas ragischs fan donn a sia proprietad e na vegnan betg allontanadas entaifer in termin adequat suenter sia reclamaziun. 
^2 Sch' in proprietari d' in bain immobigliar tolerescha che roma sa stendia sur ses terren cultivà u surbajegià, ha el il dretg dals fritgs che creschan vi da questa roma. 
^3 Questas prescripziuns na vegnan betg applitgadas per guauds che sa cunfinan. 
Cudesch civil svizzer dals 10 da december 1907: Art. 688
Art. 688 
b. Prescripziuns chantunalas 
Ils chantuns han il dretg da prescriver en tge distanza dal bain immobigliar vischinant ch' i dastgan vegnir fatgas plantaziuns prendend resguard da la qualitad dal funs e da las plantas; els pon er obligar ils proprietaris dals bains immobigliars da tolerar che roma u ragischs da bostgs da fritga tanschian vi en lur proprietad ed els dastgan reglar u abolir en quests cas il dretg da far diever da quests fritgs. 
Cudesch civil svizzer dals 10 da december 1907: Art. 689
Art. 689 
4. Deflussiun da l' aua 
^1 Mintga proprietari d' in bain immobigliar è obligà d' acceptar sin ses bain immobigliar l' aua che curra sin quel en moda natirala giu dal bain immobigliar sura, en spezial aua da plievgia, aua da naiv ed aua da funtaunas betg tschiffadas. 
^2 Nagin proprietari d' in bain immobigliar na dastga far donn al vischin cun midar il curs natiral da l' aua. 
^3 L' aua ch' è necessaria per il bain immobigliar sutvart dastga vegnir retegnida per il bain immobigliar survart mo uschenavant ch' ella è indispensabla per quel. 
Cudesch civil svizzer dals 10 da december 1907: Art. 690
Art. 690 
5. Drenaschas 
^1 Il proprietari dal bain immobigliar sutvart è obligà d' acceptar senza indemnisaziun las auas da drenaschas dal bain immobigliar survart, uschenavant che quellas èn curridas en moda natirala gia avant sin ses bain immobigliar. 
^2 Sch' el patescha in donn tras questa drenascha, po el pretender dal proprietari sura ch' el fetschia sin agens custs in conduct tras il bain immobigliar sutvart. 
Cudesch civil svizzer dals 10 da december 1907: Art. 691
Art. 691 
6. Conducts 
a. Obligaziun da tolerar 
^1 Mintga proprietari da bains immobigliars è obligà da permetter cunter indemnisaziun cumplaina che bischens e conducts per il provediment e per l' allontanament vegnian mess en ses bain immobigliar, sch' in auter bain immobigliar na po uschiglio betg vegnir rendì accessibel u po vegnir rendì accessibel mo cun custs sproporziunads. 
^2 La pretensiun da manar tals conducts tras bains immobigliars ester na po betg vegnir fundada sin il dretg da vischinanza en ils cas, per ils quals il dretg chantunal u federal renviescha a la via d' expropriaziun. 
^3 Sch' il proprietari autorisà u il proprietari engrevgià pretenda quai, vegnan ils conducts che traversan in bain immobigliar inscrits en il register funsil sco servitut. Ils custs da l' inscripziun paja il proprietari autorisà. Envers in cumprader da buna fai po il dretg da metter conducts er vegnir fatg valair senza inscripziun. 
Cudesch civil svizzer dals 10 da december 1907: Art. 692
Art. 692 
b. Protecziun dals interess dal proprietari engrevgià 
^1 Il proprietari d' in bain immobigliar che sto tolerar il conduct, po pretender ch' i vegnia prendì adequatamain resguard da ses interess. 
^2 Sche circumstanzas extraordinarias giustifitgeschan quai, po el pretender che quel toc terren, che vegn pertutgà dal conduct sur terra, vegnia cumprà en ina dimensiun adequata e per in pretsch che l' indemnisescha cumplainamain. 
Cudesch civil svizzer dals 10 da december 1907: Art. 693
Art. 693 
c. Midada da las relaziuns 
^1 Sche las relaziuns sa midan, po il proprietari d' in bain immobigliar pretender ch' il conduct vegnia dischlocà tenor ses interess. 
^2 Ils custs da la dischlocaziun porta per regla il giudider. 
^3 Nua che circumstanzas spezialas giustifitgeschan quai, po ina part adequata da quests custs vegnir adossada al proprietari dal bain immobigliar. 
Cudesch civil svizzer dals 10 da december 1907: Art. 694
Art. 694 
7. Dretgs da passadi 
a. Passadi necessari 
^1 Sch' il proprietari d' in bain immobigliar n' ha betg ina via suffizienta per arrivar da ses bain immobigliar sin ina via publica, po el pretender dals vischins ch' els al concedian in passadi necessari cunter pajament cumplain. 
^2 Questa pretensiun sa drizza en emprima lingia vers il vischin, dal qual il passadi necessari po vegnir pretendì il pli tgunsch, resguardond en quest connex las relaziuns anteriuras da proprietad e da vias, ed en segunda lingia vers il proprietari, al qual la via fa il main donn. 
^3 Fixond il passadi necessari, ston vegnir resguardads ils interess da tuttas duas varts. 
Cudesch civil svizzer dals 10 da december 1907: Art. 695
Art. 695 
b. Auters dretgs da passadi 
Ils chantuns pon relaschar prescripziuns detagliadas che concernan il dretg dal proprietari d' in bain immobigliar da passar sin il bain immobigliar vischinant per pudair cultivar e meglierar ses agen bain immobigliar u construir sin quel; els pon er reglar il dretg da far diever dal bain immobigliar vischinant per arar, per bavrar, per traversar quel l' enviern, per trair u per runar laina e per chaussas sumegliantas. 
Cudesch civil svizzer dals 10 da december 1907: Art. 696
Art. 696 
c. Remartga en il register funsil 
^1 Ils dretgs da passadi che vegnan stabilids directamain tras la lescha na ston betg vegnir inscrits en il register funsil. 
^2 Els vegnan dentant remartgads en il register, sch' els èn da natira permanenta. 
Cudesch civil svizzer dals 10 da december 1907: Art. 697
Art. 697 
8. Far saiv 
^1 Mintga proprietari paja sez ils custs per far saiv enturn ses bain immobigliar, cun resalva da las disposiziuns davart la cumproprietad vi d' indrizs da cunfin cuminaivels. 
^2 Ils chantuns mantegnan il dretg da reglar l' obligaziun e la maniera da far saiv. 
Cudesch civil svizzer dals 10 da december 1907: Art. 698
Art. 698 
9. Obligaziun da mantegniment 
Ils proprietaris da bains immobigliars han - en la proporziun da lur interess - da contribuir vi dals custs dals indrizs ch' èn necessaris per exequir ils dretgs da vischinanza. 
Cudesch civil svizzer dals 10 da december 1907: Art. 699
Art. 699 
IV. Dretg d' access e da defensiun 
1. Access 
^1 Entaifer ils terms da l' isanza locala èsi permess a mintgin dad ir per guauds e per pastgiras sco er da tschertgar pumaraida selvadia, bulieus u fritgs selvadis sumegliants, uschenavant che l' autoritad cumpetenta n' ha betg relaschà scumonds limitads sin territoris determinads, e quai en l' interess da las culturas. 
^2 Il dretg chantunal po fixar prescripziuns detagliadas concernent l' access a bains immobigliars esters per exequir la chatscha e la pestga. 
Cudesch civil svizzer dals 10 da december 1907: Art. 700
Art. 700 
2. Allontanament da chaussas e d' animals 
^1 Il proprietari d' in bain immobigliar sto permetter a quel che ha il dretg da tschertgar e d' allontanar las chaussas transportadas sin ses bain immobigliar tras auas, tras suffel, tras lavinas u tras autras forzas da la natira u per pura casualitad, ed er animals ch' èn vegnids sin ses bain immobigliar sco muvel grond e manidel, pievels d' avieuls, giaglinom e peschs. 
^2 El po pretender ina indemnisaziun per il donn chaschunà ed ha in dretg da retenziun vi dals objects crudads en ses mauns. 
Cudesch civil svizzer dals 10 da december 1907: Art. 701
Art. 701 
3. Defensiun cunter privels e cunter donns 
^1 Sch' insatgi po preservar sasez u auters d' in donn smanatschant u d' in privel preschent mo cun intervegnir en la proprietad funsila d' ina terza persuna, è quella obligada da tolerar quai, uschenavant ch' il privel u il donn che sto vegnir parà è considerablamain pli grond ch' il donn che vegn chaschunà al proprietari tras l' intervenziun en sia proprietad. 
^2 Per il donn che resulta qua tras sto vegnir prestada ina indemnisaziun adequata. 
Cudesch civil svizzer dals 10 da december 1907: Art. 702
Art. 702 
V. Restricziuns da dretg public 
1. En general 
En l' interess general èsi reservà a la confederaziun, als chantuns ed a las vischnancas il dretg da fixar anc autras restricziuns da la proprietad funsila, sco en spezial concernent la polizia da construcziun, da fieu e da sanadad, concernent ils guauds e las vias, las vias da runar navs, il metter terms e la fixaziun da puncts trigonometrics, concernent las meglieraziuns e la parcellaziun dal funs, l' arrundaziun da cultiras ruralas e da terren da construcziun, concernent il mantegniment d' antiquitads e da monuments da la natira, concernent la protecziun da cuntradas e da puncts panoramics e concernent la protecziun da funtaunas mineralas. 
Cudesch civil svizzer dals 10 da december 1907: Art. 703
Art. 703 
2. Meglieraziuns dal terren 
^1 Sche meglieraziuns dal terren sco correcziuns da las auas, drenaschas, indrizs per sauar, plantaziuns da guaud, vias, arrundaziuns dal terren e chaussas sumegliantas na pon betg vegnir realisadas tras ina interpresa cuminaivla e sche la maioritad dals proprietaris dals bains immobigliars participads, als quals appartegna a medem temp pli che la mesadad dal terren pertutgà, han dà lur consentiment a l' interpresa, èn ils proprietaris dals ulteriurs bains immobigliars obligads da sa participar a quella. Ils proprietaris dals bains immobigliars che na fan betg part da la decisiun, valan sco vuschs affirmativas. La participaziun sto vegnir remartgada en il register funsil. 
^2 Ils chantuns reglan la procedura. Els han da relaschar in urden detaglià en spezial per las arrundaziuns dal terren. 
^3 La legislaziun chantunala po facilitar anc pli fitg l' execuziun da talas meglieraziuns dal terren e declerar che las prescripziuns correspundentas stoppian vegnir applitgadas per territoris da construcziun e per territoris cun spustaments permanents dal terren. 
Cudesch civil svizzer dals 10 da december 1907: Art. 704
Art. 704 
C. Funtaunas e bigls 
I. Proprietad e dretgs vi da funtaunas 
^1 Las funtaunas èn parts integralas dals bains immobigliars e pon vegnir acquistadas sco proprietad mo ensemen cun il terren, or dal qual ellas naschan. 
^2 Il dretg vi da funtaunas che naschan sin terren ester vegn fundà sco servitut tras l' inscripziun en il register funsil. 
^3 Auas sutterranas han il medem status sco las funtaunas. 
Cudesch civil svizzer dals 10 da december 1907: Art. 705
Art. 705 
II. Deviaziun da funtaunas 
^1 En l' interess general po il dretg chantunal reglar, restrenscher u scumandar la deviaziun da funtaunas. 
^2 Davart dispitas che naschan qua tras tranter chantuns decida il Cussegl federal definitivamain. 
Cudesch civil svizzer dals 10 da december 1907: Art. 706
Art. 706 
III. Funtaunas tagliadas giu 
1. Indemnisaziun 
^1 Sch' il proprietari u l' usufructuari d' in bigl u d' ina funtauna che vegn duvrada savens u ch' è vegnida tschiffada per l' utilisaziun, patescha donn, perquai ch' insatgi taglia giu, sminuescha u tartogna l' aua tras construcziuns, tras stabiliments u tras autras mesiras, po el pretender ina indemnisaziun per quai. 
^2 Sch' il donn n' è betg vegnì chaschunà intenziunadamain u per negligientscha ubain sch' il donnegià è sez la culpa, decida il derschader tenor ses appreziar, sch' i sto vegnir pajada ina indemnisaziun, e fixescha la maniera e la dimensiun da quella. 
Cudesch civil svizzer dals 10 da december 1907: Art. 707
Art. 707 
2. Restabiliment 
^1 Sche funtaunas e bigls indispensabels per cultivar u per abitar in bain immobigliar u per spisgentar in conduct d' aua da baiver vegnan tagliads giu u tartagnads, poi vegnir pretendi da metter quels en il stadi anteriur, uschenavant che quai è insumma pussaivel. 
^2 En ils auters cas po il restabiliment vegnir pretendi mo, sche circumstanzas spezialas giustifitgeschan quai. 
Cudesch civil svizzer dals 10 da december 1907: Art. 708
Art. 708 
IV. Funtaunas cuminaivlas 
^1 Sche pliras funtaunas vischinantas, che appartegnan a differents proprietaris, vegnan spisgentadas or dal medem ravugl d' auas sutterranas e furman uschia ina suletta gruppa, po mintga proprietari pretender che las auas vegnian tschiffadas da cuminanza e distribuidas tranter tut ils proprietaris autorisads en la proporziun da la fermezza da las funtaunas da fin ussa. 
^2 Ils custs dal stabiliment cuminaivel vegnan pajads dals participads tenor la proporziun da lur interess. 
^3 Sch' in dals proprietaris autorisads fa opposiziun, po mintgin dad els tschiffar e manar natiers sia funtauna en moda regulara, e quai er alura, sche las funtaunas dals auters proprietaris vegnan pregiuditgadas qua tras; el ha da pajar ina indemnisaziun per quai mo uschenavant che sia funtauna è vegnida rinforzada tras ils novs indrizs. 
Cudesch civil svizzer dals 10 da december 1907: Art. 709
Art. 709 
V. Utilisaziun da funtaunas 
Igl è resalvà al dretg chantunal da stabilir, quant enavant che vischins u autras persunas pon far diever da funtaunas, da dutgs e d' auals en proprietad privata per ir per aua, per bavrar e per intents sumegliants. 
Cudesch civil svizzer dals 10 da december 1907: Art. 710
Art. 710 
VI. Funtaunas necessarias 
^1 Sch' i manca ad in proprietari d' in bain immobigliar l' aua necessaria per la chasa e per la curt e sche quella na sa lascha betg procurar d' insanua auter senza fadias e senza custs sproporziunads, po el pretender dal vischin che quel laschia far diever da ses bigl u da sia funtauna cunter ina indemnisaziun cumplaina, uschenavant ch' el na basegna betg tut l' aua per sasez. 
^2 Fixond las modalitads, stoi vegnir prendì spezialmain resguard dals interess da la persuna che sto ceder l' aua. 
^3 Sche las circumstanzas sa midan, poi vegnir pretendi che l' urden stabilì vegnia modifitgà. 
Cudesch civil svizzer dals 10 da december 1907: Art. 711
Art. 711 
VII. Obligaziun da ceder 
1. Aua 
^1 Sche funtaunas, bigls u auals portan a lur proprietari nagin u mo in pitschen niz cumpareglià cun quel ch' ins pudess trair da quai, poi vegnir pretendì dal proprietari ch' el cedia - cunter ina indemnisaziun cumplaina - il dretg da l' aua per provediments cun aua da baiver, per implants d' idrants u per autras interpresas d' interess general. 
^2 Questa indemnisaziun al proprietari po consister d' ina concessiun d' aua dal nov implant. 
Cudesch civil svizzer dals 10 da december 1907: Art. 712
Art. 712 
2. Terren 
Ils proprietaris da stabiliments da provediment cun aua da baiver pon far expropriar il terren en ils conturns da las funtaunas che als furneschan l' aua, uschenavant che quai è necessari per proteger las funtaunas cunter contaminaziuns. 
Cudesch civil svizzer dals 10 da december 1907: Art. 712a
Art. 712a 
A. Cuntegn ed object 
I. Cuntegn 
^1 La proprietad en condomini è la part da cumproprietad vi d' in bain immobigliar che dat al cumproprietari il dretg spezial da duvrar exclusivamain tschertas parts d' in edifizi e da las renovar a l' intern. 
^2 Il proprietari en condomini ha il dretg d' administrar e da duvrar libramain sias atgnas localitads sco er da concepir l' architectura da quellas; el na dastga dentant betg engrevgiar als auters cumproprietaris d' exequir il medem dretg ed el na dastga er insumma betg donnegiar las parts da l' edifizi, ils stabiliments ed ils indrizs cuminaivels u disturbar lur funcziun e lur parita exteriura. 
^3 El è obligà da mantegnair sias localitads sco quai ch' igl è necessari per garantir in stadi irreproschabel ed ina buna cumparsa da l' edifizi. 
Cudesch civil svizzer dals 10 da december 1907: Art. 712b
Art. 712b 
II. Object 
^1 Objects dal dretg spezial pon esser singuls plauns u parts da singuls plauns che ston furmar in' unitad sco abitaziun, sco localitad da fatschenta u sco localitad che serva ad auters intents e che ha in agen access; els pon dentant cumpigliar localitads accessoricas separadas. 
^2 Objects dal dretg spezial na pon betg esser: 
1. il terren da l' immobiglia ed il dretg da construcziun, sin basa dal qual l' edifizi vegn eventualmain construì; 
2. las parts d' in edifizi ch' èn impurtantas per il mantegniment, per la structura constructiva e per la stabilitad da l' edifizi u da las localitads d' auters cumproprietaris ubain che determineschan la furma exteriura u la cumparsa da l' edifizi; 
3. ils stabiliments ed ils indrizs che servan er als auters proprietaris en condomini per l' utilisaziun da lur localitads. 
^3 En l' act da constituziun ed en la medema furma er tras cunvegnas posteriuras pon ils proprietaris en condomini declerar autras parts da l' edifizi sco cuminaivlas; sche quai n' è betg vegnì fatg, vegni presumà ch' ellas fetschian part dal dretg spezial. 
Cudesch civil svizzer dals 10 da december 1907: Art. 712c
Art. 712c 
III. Disposiziun 
^1 Tenor la lescha n' ha il proprietari en condomini betg il dretg da precumpra envers terzas persunas che acquistan ina part; in tal dretg da precumpra po dentant vegnir constituì en l' act da constituziun u en ina cunvegna posteriura ed inscrit en il register funsil. 
^2 Da medema maniera poi vegnir determinà che l' alienaziun d' in plaun ch' è engrevgià cun ina giudida u cun in dretg d' abitar e che l' affittaziun èn mo giuridicamain valaivlas, sch' ils ulteriurs proprietaris en condomini n' han betg fatg protesta cunter quai sin fundament d' in conclus ch' els han prendì, e quai entaifer 14 dis dapi ch' els han survegnì la communicaziun. 
^3 La protesta n' ha nagina vigur, sch' ella è vegnida fatga senza motivs relevants. 
Cudesch civil svizzer dals 10 da december 1907: Art. 712d
Art. 712d 
B. Constituziun e fin 
I. Act da constituziun 
^1 La proprietad en condomini vegn constituida cun l' inscripziun en il register funsil. 
^2 L' inscripziun po vegnir pretendida: 
1. sin fundament d' in contract, nua ch' ils cumproprietaris sa cunvegnan da suttametter lur parts al reschim da la proprietad en condomini; 
2. sin fundament d' ina decleraziun dal proprietari da l' immobiglia u dal possessur d' in dretg da construcziun independent e permanent per furmar parts da cumproprietad e per concepir quellas sco proprietad en condomini. 
^3 Per esser valaivel basegna l' act giuridic la documentaziun publica; sch' i sa tracta d' ina disposiziun per causa da mort u d' in contract d' assegnaziun da l' ierta basegna el la furma prescritta en il dretg d' ierta. 
Cudesch civil svizzer dals 10 da december 1907: Art. 712e
Art. 712e 
II. Repartiziun da las localitads e quotas da valur 
^1 En l' act da constituziun ston la repartiziun da las localitads e la quota da mintga plaun vi da la valur da l' immobiglia u dal dretg da construcziun vegnir inditgadas en parts cun in numnader cuminaivel. 
^2 Midadas da las quotas da valur dovran il consentiment da tut las parts participadas directamain e l' approvaziun da la radunanza dals proprietaris en condomini; mintga proprietari en condomini ha dentant il dretg da pretender ina rectificaziun, sche sia quota è vegnida fixada per sbagl incorrectamain u sche quella è daventada incorrecta pervia da midadas vi da la construcziun da l' edifizi u vi da ses conturns. 
Cudesch civil svizzer dals 10 da december 1907: Art. 712f
Art. 712f 
III. Fin 
^1 La proprietad en condomini terminescha cun la fin da l' immobiglia u dal dretg da construcziun e cun l' extincziun or dal register funsil. 
^2 L' extincziun po vegnir pretendida sin fundament d' in contract d' annullaziun e - sch' in tal manca - dad in dals proprietaris en condomini che unescha tut las parts en ses mauns; ella dovra dentant il consentiment da las persunas che possedan dretgs reals vi dals singuls plauns che na pon betg vegnir transferids senza dischavantatg sin l' entir bain immobigliar. 
^3 L' annullaziun po vegnir pretendida da mintga proprietari en condomini, sche l' edifizi: 
1. è destruì per passa la mesadad da sia valur e sche la reconstrucziun n' è betg realisabla senza ina grevezza strusch supportabla per el; u 
2. è repartì dapi passa 50 onns en proprietad en condomini e na po betg pli vegnir duvrà tenor l' intent pervia dal nausch stadi architectonic. 
^4 Ils proprietaris en condomini che vulan cuntinuar cun la cuminanza pon evitar l' annullaziun cun indemnisar ils auters. 
Cudesch civil svizzer dals 10 da december 1907: Art. 712g
Art. 712g 
C. Administraziun ed utilisaziun 
I. Disposiziuns applitgablas 
^1 Concernent la cumpetenza per acts administrativs e per mesiras da construcziun valan las disposiziuns davart la cumproprietad. 
^2 Uschenavant che questas disposiziuns n' excludan betg sezzas quai, pon ellas vegnir remplazzadas d' in auter urden, dentant mo en l' act da constituziun u cun il conclus unanim da tut ils proprietaris en condomini. 
^3 Dal rest po mintga proprietari en condomini pretender ch' i vegnia fatg in reglament davart l' administraziun e davart il diever e che quel vegnia inscrit en il register funsil; quel dovra per esser valaivel l' approvaziun da la maioritad dals proprietaris en condomini che ston a medem temp disponer da dapli che la mesadad da las parts; questa maioritad po er midar quest reglament, er sch' el è vegnì stabilì en l' act da constituziun. 
^4 Ina midada da la repartiziun reglamentarica dals dretgs exclusivs d' utilisaziun dovra ultra da quai il consentiment dals proprietaris en condomini pertutgads directamain. 
Cudesch civil svizzer dals 10 da december 1907: Art. 712h
Art. 712h 
II. Expensas e grevezzas cuminaivlas 
1. Definiziun e repartiziun 
^1 Ils proprietaris en condomini ston prestar contribuziuns en la proporziun da lur quotas da valur vi da las grevezzas da la proprietad cuminaivla e vi dals custs da l' administraziun cuminaivla. 
^2 Talas grevezzas ed expensas èn spezialmain: 
1. las expensas per il mantegniment current, per reparaturas e per renovaziuns da las parts cuminaivlas dal bain immobigliar e da l' edifizi sco er dals stabiliments e dals indrizs cuminaivels; 
2. ils custs da l' activitad administrativa inclusiv l' indemnisaziun da l' administratur; 
3. las contribuziuns e las taglias da dretg public che vegnan imponidas al collectiv dals proprietaris en condomini; 
4. ils tschains e las amortisaziuns che ston vegnir pajads als crediturs segirads tras l' impegnaziun da l' immobiglia u vers ils quals ils proprietaris en condomini èn s' obligads solidaricamain. 
^3 Sche tschertas parts da la construcziun, tscherts stabiliments u tscherts indrizs servan mo fitg pauc u nagut dal tut a singuls cumproprietaris, sto quai vegnir resguardà tar la repartiziun dals custs. 
Cudesch civil svizzer dals 10 da december 1907: Art. 712i
Art. 712i 
2. Garanzia da las contribuziuns 
a. Dretg da pegn legal 
^1 Per segirar ses dretg sin las contribuziuns dals ultims 3 onns, ha la cuminanza il dretg da pretender la constituziun d' in dretg da pegn legal sin la quota da mintga cumproprietari. 
^2 L' inscripziun dal dretg da pegn po vegnir pretendida da l' administratur u - en mancanza d' in tal - da mintga cumproprietari ch' è autorisà tras in conclus da la maioritad dals cumproprietaris u dal derschader sco er dal creditur, a favur dal qual il credit per contribuziuns è vegnì impegnà. 
^3 Dal rest èn applitgablas tenor il senn las disposiziuns davart la constituziun d' in dretg da pegn da mastergnants da construcziun. 
Cudesch civil svizzer dals 10 da december 1907: Art. 712k
Art. 712k 
b. Dretg da retenziun 
Per segirar ses dretg sin las contribuziuns dals ultims 3 onns, ha la cuminanza il dretg da retenziun sco in locatur vi da las chaussas moviblas che sa chattan en las localitads d' in proprietari en condomini e che appartegnan a l' indriz da quellas u che servan al diever dals proprietaris. 
Cudesch civil svizzer dals 10 da december 1907: Art. 712l
Art. 712l 
III. Abilitad d' agir da la cuminanza 
^1 La cuminanza acquista sut ses agen num la facultad che resulta da sia activitad administrativa, en spezial las contribuziuns dals cumproprietaris ed ils meds finanzials avant maun che vegnan realisads tras quellas, sco il fond da renovaziun. 
^2 La cuminanza dals proprietaris en condomini po purtar plant e stumar en ses num sco er vegnir accusada e stumada. 
Cudesch civil svizzer dals 10 da december 1907: Art. 712m
Art. 712m 
D. Organisaziun 
I. Radunanza dals proprietaris en condomini 
1. Cumpetenza e stadi giuridic 
^1 Ultra da las cumpetenzas numnadas en autras disposiziuns ha la radunanza dals cumproprietaris spezialmain las suandantas cumpetenzas: 
1. decider en tut ils affars administrativs che n' èn betg chaussa da l' administratur; 
2. nominar l' administratur e survegliar sia activitad; 
3. eleger ina cumissiun u in delegà, a la quala u al qual ella po surdar incumbensas administrativas, sco en spezial sustegnair l' administratur cun pled e cussegl, examinar la gestiun da quel e far a la radunanza rapport e propostas en chaussa; 
4. approvar annualmain il preventiv, il quint e la repartiziun dals custs tranter ils proprietaris; 
5. decider davart la creaziun d' in fond da renovaziun per lavurs da mantegniment e da renovaziun; 
6. assicurar l' edifizi cunter fieu e cunter auters privels e far las assicuranzas da responsabladad usitadas, plinavant obligar il proprietari en condomini, che ha fatg expensas extraordinarias per render sias localitads architectonicamain pli bellas, da pajar in' ulteriura quota da la premia, nun ch' el haja fatg in' assicuranza supplementara sin agen quint. 
^2 Uschenavant che la lescha na cuntegna betg disposiziuns spezialas, vegnan las prescripziuns davart ils organs da las uniuns e davart la contestaziun da conclus d' uniuns applitgadas per la radunanza dals proprietaris en condomini e per la cumissiun. 
Cudesch civil svizzer dals 10 da december 1907: Art. 712n
Art. 712n 
2. Convocaziun e presidi 
^1 La radunanza dals proprietaris en condomini vegn convocada e presidiada da l' administratur, nun ch' ella haja decidì autramain. 
^2 Ils conclus ston vegnir protocollads e l' administratur u il cumproprietari che ha manà la radunanza sto tegnair en salv il protocol. 
Cudesch civil svizzer dals 10 da december 1907: Art. 712o
Art. 712o 
3. Execuziun dal dretg da votar 
^1 Pliras persunas che possedan cuminaivlamain in plaun han mo ina vusch che vegn exprimida d' in represchentant. 
^2 Medemamain ston il proprietari ed il giudider d' in plaun sa cunvegnir davart l' execuziun dal dretg da votar; cas cuntrari ha il giudider il dretg da votar davart tut las dumondas concernent l' administraziun, cun excepziun da las mesiras da construcziun ch' èn mo nizzaivlas u che servan mo per embellir e per render pli cumadaivlas las localitads. 
Cudesch civil svizzer dals 10 da december 1907: Art. 712p
Art. 712p 
4. Abilitad da decider 
^1 La radunanza dals proprietaris en condomini è abla da decider, sche la mesadad da tut ils cumproprietaris che posseda a medem temp la mesadad da las parts, dentant sche almain dus proprietaris en condomini èn preschents u represchentads. 
^2 Sche la participaziun è insuffizienta, sto vegnir convocada ina segunda radunanza che na dastga betg avair lieu pli baud che 10 dis suenter l' emprima radunanza. 
^3 La segunda radunanza è abla da decider, sche la terza part, dentant sche almain dus da tut ils proprietaris en condomini èn preschents u represchentads. 
Cudesch civil svizzer dals 10 da december 1907: Art. 712q
Art. 712q 
II. L' administratur 
1. Nominaziun 
^1 Sche la radunanza dals proprietaris en condomini na reussescha betg da nominar l' administratur, po mintga proprietari en condomini pretender ch' il derschader nomineschia l' administratur. 
^2 Il medem dretg ha er quel che ha in interess giustifitgà vi da quai, sco il creditur e l' assicurader. 
Cudesch civil svizzer dals 10 da december 1907: Art. 712r
Art. 712r 
2. Revocaziun 
^1 La radunanza dals cumproprietaris po revocar l' administratur da tut temp, cun resalva d' eventualas pretensiuns d' indemnisaziun. 
^2 Sche la radunanza refusa da revocar l' administratur senza resguardar motivs relevants, po mintga proprietari en condomini pretender entaifer 1 mais la revocaziun tras il derschader. 
^3 In administratur ch' è vegnì installà dal derschader na po - senza il consentiment da quel - betg vegnir revocà avant il termin ch' è vegnì fixà per ses engaschament. 
Cudesch civil svizzer dals 10 da december 1907: Art. 712s
Art. 712s 
3. Incumbensas 
a. Execuziun da las disposiziuns e dals conclus davart l' administraziun e davart il diever 
^1 L' administratur exequescha tut ils affars da l' administraziun cuminaivla tenor las prescripziuns da la lescha e dal reglament sco er tenor ils conclus da la radunanza dals cumproprietaris e prenda da sai anor las mesiras urgentas per evitar u per reparar in donn. 
^2 El reparta las expensas e las grevezzas cuminaivlas sin ils singuls proprietaris en condomini, als dat il quint, incassescha lur contribuziuns, fa l' administraziun e dovra ils meds finanzials ch' èn avant maun tenor lur destinaziun. 
^3 El surveglia che las prescripziuns da la lescha, dal reglament e da l' urden da chasa vegnian observadas tar l' execuziun dals dretgs spezials e tar il diever da las parts cuminaivlas dal bain immobigliar e da l' edifizi sco er dals indrizs cuminaivels. 
Cudesch civil svizzer dals 10 da december 1907: Art. 712t
Art. 712t 
b. Represchentanza vers anor 
^1 L' administratur represchenta vers anor tant la cuminanza sco er ils proprietaris en condomini en tut ils affars da l' administraziun cuminaivla che tutgan tar sias incumbensas legalas. 
^2 Per manar in process civil, saja quai sco accusader u sco defensur, dovra l' administratur l' autorisaziun precedenta da la radunanza dals proprietaris en condomini, cun excepziun da la procedura summarica e cun resalva da cas urgents, per ils quals l' autorisaziun po vegnir dumandada posteriuramain. 
^3 Decleraziuns, pretensiuns, sentenzias e decisiuns ch' èn drizzadas a tut ils proprietaris en condomini pon vegnir communitgadas valaivlamain tras consegna a l' administratur en ses lieu da domicil u en il lieu, nua che la chaussa sa chatta. 
Cudesch civil svizzer dals 10 da december 1907: Art. 713
Art. 713 
A. Object 
Objects da la proprietad mobigliara èn las chaussas corporalas transportablas sco er las forzas da la natira, uschenavant ch' igl è pussaivel d' acquistar dretgs vi da talas e ch' ellas n' appartegnan betg als bains immobigliars. 
Cudesch civil svizzer dals 10 da december 1907: Art. 714
Art. 714 
B. Modas d' acquistar 
I. Transferiment 
1. Transiziun da la proprietad 
^1 Per transferir la proprietad mobigliara èsi necessari da transponer quella en il possess da l' acquistader. 
^2 Tgi che survegn en buna fai ina chaussa movibla en proprietad, daventa il proprietari da quella chaussa, er sche l' alienader n' è betg autorisà da transferir la proprietad, cun resalva che l' acquistader saja protegì tenor las reglas dal possess. 
Cudesch civil svizzer dals 10 da december 1907: Art. 715
Art. 715 
2. Resalva da la proprietad 
a. En general 
^1 Il patg, tras il qual l' alienader resalva la proprietad d' ina chaussa movibla ch' è vegnida transferida a l' acquistader, vala mo, sch' el vegn inscrit da l' uffizi da scussiun en il register public dal domicil respectiv actual da l' acquistader. 
^2 La resalva da la proprietad en cas dal commerzi da muvel è exclusa. 
Cudesch civil svizzer dals 10 da december 1907: Art. 716
Art. 716 
b. En cas da pajaments en ratas 
Il proprietari na po betg pretender enavos las chaussas ch' èn vegnidas transferidas cun resalva da la proprietad, nun ch' el restitueschia las ratas pajadas a l' acquistader suenter la deducziun d' in tschains da locaziun adequat e d' ina indemnisaziun per l' isada da las chaussas. 
Cudesch civil svizzer dals 10 da december 1907: Art. 717
Art. 717 
3. Acquisiziun senza possess 
^1 Sche la chaussa resta en possess da l' alienader sin fundament d' ina relaziun da dretg speziala, n' ha il transferiment nagin effect per terzas persunas, sch' el aveva l' intenziun da chaschunar in dischavantatg per quellas u da guntgir las disposiziuns davart il pegn manual. 
^2 Il derschader decida en chaussa tenor ses appreziar. 
Cudesch civil svizzer dals 10 da december 1907: Art. 718
Art. 718 
II. Appropriaziun 
1. Chaussas senza patrun 
La proprietad d' ina chaussa senza patrun vegn acquistada tras quai, ch' insatgi s' appropriescha da quella cun l' intent da daventar ses proprietari. 
Cudesch civil svizzer dals 10 da december 1907: Art. 719
Art. 719 
2. Animals senza patrun 
^1 Animals pigliads èn senza patrun, sch' els sa delibereschan puspè, nun che lur patrun als persequiteschia immediatamain e nuninterruttamain ed als provia da puspè pigliar. 
^2 Animals dumestitgads èn senza patrun, uschespert ch' els daventan puspè selvadis e na returnan betg pli tar lur patrun. 
^3 Pievels d' avieuls n' èn betg senza patrun sch' els sgolan sin terren ester. 
Cudesch civil svizzer dals 10 da december 1907: Art. 720
Art. 720 
III. Chat 
1. Publicaziun, retschertga dal proprietari 
a. En general 
^1 Tgi che chatta ina chaussa persa, sto communitgar quai al proprietari e, sch' el n' enconuscha betg quel, sto el u annunziar il chat a la polizia u publitgar sez il chat en moda adattada a las circumstanzas e far retschertgas per chattar il proprietari. 
^2 Sche la valur da la chaussa surpassa evidentamain 10 francs, è el obligà d' annunziar il chat a la polizia. 
^3 Tgi che chatta ina chaussa en ina chasa abitada u en in institut che serva al diever u al traffic public, sto consegnar quella al patrun-chasa, al locatari u a las persunas ch' èn incumbensadas cun la surveglianza. 
Cudesch civil svizzer dals 10 da december 1907: Art. 720a
Art. 720a 
b. En cas d' animals 
^1 Tgi che chatta in animal pers, sto - cun resalva da l' artitgel 720 alinea 3 - communitgar quai al proprietari, e, sch' el n' enconuscha betg quel, annunziar il chat. 
^2 Ils chantuns designeschan il post, nua ch' il chat sto vegnir annunzià. 
Cudesch civil svizzer dals 10 da december 1907: Art. 721
Art. 721 
2. Conservaziun ed ingiant public 
^1 La chaussa chattada sto vegnir conservada en moda adequata. 
^2 Cun il consentiment da l' autoritad cumpetenta e suenter in clom public precedent dastga la chaussa vegnir ingiantada publicamain, sch' ella chaschuna in mantegniment char u sch' ella è en privel d' ir svelt en malura ubain sche la polizia u in' autra instituziun publica l' ha gia conservada pli che in onn. 
^3 Il retgav che resulta da l' ingiant remplazza la chaussa. 
Cudesch civil svizzer dals 10 da december 1907: Art. 722
Art. 722 
3. Acquisiziun da proprietad, restituziun 
^1 Tgi che ademplescha sias obligaziuns da chattader, acquista la proprietad da la chaussa, suenter ch' il proprietari n' ha betg pudì vegnir eruì entaifer 5 onns dapi la publicaziun u dapi l' annunzia. 
1^bis En cas d' animals che vegnan tegnids en il sectur chasan e che na vegnan betg tegnids per intents da facultad u per intents da gudogn, importa il termin 2 mais. 
1^ter Sch' il chattader confida l' animal ad ina pensiun d' animals cun la voluntad da renunziar definitivamain a la proprietad da quel, po la pensiun d' animals disponer libramain da l' animal 2 mais suenter che quel è vegnì confidà ad ella. 
^2 Sche la chaussa vegn restituida, ha il chattader il dretg da survegnir ina indemnisaziun per tut las expensas sco er ina recumpensa adequata. 
^3 Sch' ina chaussa vegn chattada en ina chasa abitada u en in institut che serva al diever u al traffic public, vegn il patrun-chasa, il locatari u l' institut resguardà sco chattader, senza ch' els hajan dentant il dretg d' ina recumpensa al chattader. 
Cudesch civil svizzer dals 10 da december 1907: Art. 723
Art. 723 
4. Stgazi 
^1 Sch' i vegn chattà in object da valur, dal qual ins sto supponer cun segirtad - tenor las circumstanzas - ch' el saja dapi lung temp stà sutterrà u zuppà e ch' el n' haja betg pli in patrun, vegn quest object resguardà sco stgazi. 
^2 Cun resalva da la disposiziun davart objects da valur scientifica tutga il stgazi al proprietari dal bain immobigliar u da la chaussa movibla, nua ch' el è vegnì chattà. 
^3 Il chattader ha il dretg da survegnir ina indemnisaziun adequata che na dastga dentant betg surpassar la mesadad da la valur dal stgazi. 
Cudesch civil svizzer dals 10 da december 1907: Art. 724
Art. 724 
5. Objects da valur scientifica 
^1 Objects natirals u antiquitads senza patrun d' ina valur scientifica èn proprietad dal chantun, sin il territori dal qual ellas èn vegnidas chattadas. 
1^bis Senza la permissiun da l' autoritad chantunala cumpetenta na pon tals objects betg vegnir alienads. Els na pon vegnir acquistads ni tras giudida ni da buna fai. Il dretg da vegnir restituids na surannescha betg. 
^2 Il proprietari dal bain immobigliar, nua ch' i vegnan chattads tals objects, è obligà da permetter l' exchavaziun da quels cunter l' indemnisaziun dal donn chaschunà. 
^3 Il chattader ed en cas dal stgazi er il proprietari han il dretg da survegnir ina indemnisaziun adequata che na duai dentant betg surpassar la valur dals objects. 
Cudesch civil svizzer dals 10 da december 1907: Art. 725
Art. 725 
IV. Chaussas manadas natiers 
^1 Sch' i vegnan manadas natiers ad insatgi chaussas moviblas tras l' aua, tras il vent, tras lavinas u tras in' autra forza da la natira ubain per casualitad, u sche animals esters crodan en ils mauns d' insatgi, ha quel ils dretgs e las obligaziuns d' in chattader. 
^2 Sch' in pievel d' avieuls sgola en ina masaina estra populada, croda el al proprietari da quella, senza che quel è obligà da pajar ina indemnisaziun. 
Cudesch civil svizzer dals 10 da december 1907: Art. 726
Art. 726 
V. Elavuraziun 
^1 Sch' insatgi ha elavurà u transfurmà ina chaussa estra, tutga la nova chaussa a l' elavuratur, sche la lavur vala dapli che la materia, ed en il cas cuntrari al proprietari da la materia. 
^2 Sche l' elavuratur n' ha betg agì en buna fai, po il derschader attribuir la nova chaussa al proprietari da la materia, er sche la lavur vala dapli. 
^3 Resalvads restan ils dretgs d' indemnisaziun e d' enritgiment. 
Cudesch civil svizzer dals 10 da december 1907: Art. 727
Art. 727 
VI. Uniun e maschaida 
^1 Sche chaussas moviblas da differents proprietaris vegnan maschadadas u unidas uschia, ch' ellas na pon betg pli vegnir separadas senza vegnir donnegiadas considerablamain u senza lavurs ed expensas sproporziunadas, daventan las persunas participadas cumproprietarias da la nova chaussa tenor la valur che las singulas parts possedevan il mument che las chaussas èn vegnidas unidas u maschadadas. 
^2 Sche duas chaussas vegnan maschadadas u unidas uschia, ch' ina para dad esser ina part integrala accessorica da l' autra, tutga l' entira chaussa al proprietari da la part principala. 
^3 Resalvads restan ils dretgs d' indemnisaziun e d' enritgiment. 
Cudesch civil svizzer dals 10 da december 1907: Art. 728
Art. 728 
VII. Acquist tras giudida 
^1 Tgi che posseda ina chaussa estra movibla en buna fai, nuninterruttamain ed incontestablamain durant 5 onns, daventa proprietari da quella tras giudida. 
1^bis En cas d' animals che vegnan tegnids en il sectur chasan e che na vegnan betg tegnids per intents da facultad u per intents da gudogn, importa il termin 2 mais. 
1^ter Cun resalva d' excepziuns legalas importa il termin da l' acquist tras giudida per bains culturals en il senn da l' artitgel 2 alinea 1 da la Lescha federala dals 20 da zercladur 2003 davart il transferiment da bains culturals 30 onns. 
^2 Ina perdita nunvoluntaria dal possess n' interrumpa betg l' acquist tras giudida, sch' il possessur reacquista la chaussa entaifer 1 onn ubain tras in plant ch' è vegnì inoltrà entaifer quest temp. 
^3 Per calcular ils termins, per interrumper e per suspender l' acquist tras giudida vegnan applitgadas correspundentamain las prescripziuns davart la surannaziun da pretensiuns. 
Cudesch civil svizzer dals 10 da december 1907: Art. 729
Art. 729 
C. Perdita 
La proprietad mobigliara na finescha betg cun la perdita dal possess, mabain pir cur ch' il proprietari desista da ses dretg ubain cur ch' in auter acquista la proprietad. 
Cudesch civil svizzer dals 10 da december 1907: Art. 730
Art. 730 
A. Object 
^1 In bain immobigliar po vegnir engrevgià a favur d' in auter bain immobigliar da maniera che ses proprietari sto tolerar tschertas intervenziuns dal proprietari da quest auter bain immobigliar u desister d' exequir tscherts da ses dretgs da proprietad a favur da quel. 
^2 In' obligaziun da far insatge po vegnir colliada mo accessoricamain cun la servitut funsila. Per l' acquistader dal bain immobigliar dominant u engrevgià è ina tala obligaziun mo lianta, sch' ella resulta d' ina inscripziun en il register funsil. 
Cudesch civil svizzer dals 10 da december 1907: Art. 731
Art. 731 
B. Constituziun ed extincziun 
I. Constituziun 
1. Inscripziun 
^1 Per constituir ina servitut funsila dovri ina inscripziun en il register funsil. 
^2 Per l' acquist e per l' inscripziun valan las disposiziuns davart la proprietad funsila, nun che quai saja reglà autramain. 
^3 L' acquist tras giudida è pussaivel mo sin donn e cust da bains immobigliars, dals quals la proprietad po vegnir acquistada da medema maniera. 
Cudesch civil svizzer dals 10 da december 1907: Art. 732
Art. 732 
2. Act giuridic 
^1 L' act giuridic per constituir ina servitut funsila è mo valaivel, sch' el è vegnì fatg tras ina documentaziun publica. 
^2 Sche l' execuziun d' ina servitut sa restrenscha ad ina part dal bain immobigliar, sto il lieu da l' execuziun esser preschentà graficamain en in extract dal plan dal register funsil, sche la situaziun locala n' è betg definida cun ina precisiun suffizienta. 
Cudesch civil svizzer dals 10 da december 1907: Art. 733
Art. 733 
3. Servitut sin l' agen bain immobigliar 
Il proprietari po constituir sin ses bain immobigliar ina servitut a favur d' in auter da ses agens bains immobigliars. 
Cudesch civil svizzer dals 10 da december 1907: Art. 734
Art. 734 
II. Extincziun 
1. En general 
Mintga servitut funsila extingua tras l' annullaziun da l' inscripziun sco er tras la perdita totala dal bain immobigliar engrevgià u dominant. 
Cudesch civil svizzer dals 10 da december 1907: Art. 735
Art. 735 
2. Reuniun dals bains immobigliars 
^1 Sch' il bain immobigliar dominant ed il bain immobigliar engrevgià vegnan en ils medems mauns, po il proprietari laschar annullar la servitut. 
^2 Uschè ditg che la servitut n' è betg annullada, exista ella vinavant sco dretg real. 
Cudesch civil svizzer dals 10 da december 1907: Art. 736
Art. 736 
3. Tras il derschader 
^1 Sch' ina servitut ha pers tut l' interess per il bain immobigliar dominant, po il proprietari engrevgià pretender ch' ella vegnia annullada. 
^2 Sch' il giudider ha bain anc in interess, ma sche quest interess è da fitg pitschna impurtanza en cumparegliaziun cun la grevezza, po la servitut vegnir annullada u reducida cunter ina indemnisaziun. 
Cudesch civil svizzer dals 10 da december 1907: Art. 737
Art. 737 
C. Cuntegn 
I. Dimensiun 
1. En general 
^1 Il giudider ha il dretg da far tut quai ch' è necessari per mantegnair e per far diever da la servitut. 
^2 El è dentant obligà da far diever da ses dretg cun il quità il meglier pussaivel. 
^3 Il proprietari engrevgià na dastga far nagut che impediss u engrevgiass il diever da la servitut. 
Cudesch civil svizzer dals 10 da december 1907: Art. 738
Art. 738 
2. Tenor l' inscripziun 
^1 Uschenavant ch' ils dretgs e las obligaziuns resultan cleramain da l' inscripziun, è quella decisiva per il cuntegn da la servitut. 
^2 En il rom da l' inscripziun po il cuntegn da la servitut resultar da ses motiv d' acquist u da la moda e maniera, co ch' igl è vegnì fatg diever da la servitut en buna fai durant in temp pli lung, senza vegnir contestada. 
Cudesch civil svizzer dals 10 da december 1907: Art. 739
Art. 739 
3. En cas da novs basegns 
Novs basegns dal bain immobigliar dominant na legitimeschan betg d' augmentar la grevezza da la servitut. 
Cudesch civil svizzer dals 10 da december 1907: Art. 740
Art. 740 
4. Tenor il dretg chantunal e tenor l' isanza locala 
Il cuntegn dals dretgs da passadi, sco trutgs, sendas, vias charrablas, vias champestras, vias d' enviern, vias da guaud, plinavant dals dretgs da pasculaziun, da tagliar laina, da bavrar, da sauar e da dretgs sumegliants vegn determinà tras il dretg chantunal e tras l' isanza locala, uschenavant che quests dretgs n' èn betg reglads en il cas singul. 
Cudesch civil svizzer dals 10 da december 1907: Art. 740a
Art. 740a 
5. En cas da plirs autorisads 
^1 Sche plirs autorisads èn participads vi d' in indriz cuminaivel sin basa da la medema servitut e sche nagut auter n' é fixà, èn applitgablas tenor il senn las regulaziuns che valan per cumproprietaris. 
^2 Il dretg da sortir da la cuminanza cun renunziar a la servitut po vegnir exclus per maximalmain 30 onns tras ina cunvegna stabilida en la furma previsa en il contract da servitut. La cunvegna po vegnir prenotada en il register funsil. 
Cudesch civil svizzer dals 10 da december 1907: Art. 741
Art. 741 
II. Grevezza da mantegniment 
^1 Sch' in indriz è necessari per far diever da la servitut, èsi chaussa dal giudider da mantegnair quest indriz. 
^2 Sche l' indriz serva er als interess dal proprietari engrevgià, han tuts dus da procurar per il mantegniment en proporziun da lur interess. Ina cunvegna divergenta è lianta per l' acquistader dal bain immobigliar dominant e per l' acquistader dal bain immobigliar engrevgià, sch' ella resulta dals mussaments dal register funsil. 
Cudesch civil svizzer dals 10 da december 1907: Art. 742
Art. 742 
III. Dischlocaziun da la servitut 
^1 Sche mo ina part dal bain immobigliar vegn duvrada per far diever da la servitut funsila, po il proprietari engrevgià pretender - uschenavant ch' el cumprova in interess e surpiglia ils custs - che la servitut vegnia dischlocada en in lieu che n' è betg main adattà per il giudider. 
^2 El ha il dretg da far quai, er sch' il lieu da la servitut è vegnì determinà en il register funsil. 
^3 … 
Cudesch civil svizzer dals 10 da december 1907: Art. 743
Art. 743 
IV. Partiziun d' in bain immobigliar 
^1 Sch' il bain immobigliar dominant u il bain immobigliar engrevgià vegn repartì, resta la servitut sin tut las parts. 
^2 Sche l' execuziun da la servitut sa restrenscha tenor ils mussaments u tenor las circumstanzas sin singulas parts, sto la servitut vegnir annullada per las parts betg pertutgadas. 
^3 La procedura da rectificaziun sa drizza tenor las prescripziuns davart l' annullaziun e davart la midada da las inscripziuns en il register funsil. 
Cudesch civil svizzer dals 10 da december 1907: Art. 744
Art. 744 
Cudesch civil svizzer dals 10 da december 1907: Art. 745
Art. 745 
A. Giudida 
I. Object 
^1 La giudida po vegnir constituida vi da chaussas moviblas, vi da bains immobigliars, vi da dretgs u vi d' ina facultad. 
^2 Ella surdat al giudider il dretg da giudair cumplainamain la chaussa, nun che quai saja disponì autramain. 
^3 La giudida d' in bain immobigliar po vegnir limitada ad ina tscherta part d' in edifizi u dal bain immobigliar. 
Cudesch civil svizzer dals 10 da december 1907: Art. 746
Art. 746 
II. Constituziun 
1. En general 
^1 En cas da chaussas moviblas u da pretensiuns vegn ina giudida constituida tras il transferiment a l' acquistader, en cas da bains immobigliars tras l' inscripziun en il register funsil. 
^2 Per l' acquist en cas da chaussas moviblas e da bains immobigliars sco er per l' inscripziun valan las disposiziuns davart la proprietad, nun che quai saja reglà autramain. 
Cudesch civil svizzer dals 10 da december 1907: Art. 747
Art. 747 
2. … 
Cudesch civil svizzer dals 10 da december 1907: Art. 748
Art. 748 
III. Extincziun 
1. Motivs 
^1 La giudida extingua tras l' extincziun cumpletta da sia chaussa ed en cas da bains immobigliars ultra da quai tras l' annullaziun da l' inscripziun ch' è stada necessaria per constituir la giudida. 
^2 Auters motivs d' extincziun, sco scadenza dal termin, renunzia u mort dal giudider, dattan - en cas da bains immobigliars - al proprietari mo il dretg da laschar annullar l' inscripziun. 
^3 La giudida legala finescha, cur che ses motiv scroda. 
Cudesch civil svizzer dals 10 da december 1907: Art. 749
Art. 749 
2. Durada 
^1 La giudida finescha cun la mort dal giudider e per persunas giuridicas cun lur dissoluziun. 
^2 Per talas po ella dentant durar maximalmain 100 onns. 
Cudesch civil svizzer dals 10 da december 1907: Art. 750
Art. 750 
3. Remplazzament en cas d' extincziun 
^1 Il proprietari n' è betg obligà da restabilir la chaussa extinguida. 
^2 Sch' el restabilescha la chaussa, vegn er restabilida la giudida. 
^3 Sche la chaussa extinguida vegn remplazzada, sco en cas da l' expropriaziun e da l' assicuranza, cuntinuescha la giudida vi da la chaussa remplazzada. 
Cudesch civil svizzer dals 10 da december 1907: Art. 751
Art. 751 
4. Restituziun 
a. Obligaziun 
Cur che la giudida è a fin, ha il possessur da restituir la chaussa al proprietari. 
Cudesch civil svizzer dals 10 da december 1907: Art. 752
Art. 752 
b. Responsabladad 
^1 Il giudider è responsabel per l' extincziun e per la valur reducida da la chaussa, nun ch' el cumprovia che quest donn saja entrà senza sia culpa. 
^2 El sto remplazzar las chaussas ch' el ha consumà senza esser stà autorisà. 
^3 El na sto betg remplazzar la valur reducida da las chaussas, sche quella è vegnida chaschunada tras il diever normal da la chaussa. 
Cudesch civil svizzer dals 10 da december 1907: Art. 753
Art. 753 
c. Spesas 
^1 Sch' il giudider ha fatg spesas u renovaziuns senza ch' el fiss stà obligà, po el pretender ina indemnisaziun a chaschun da la restituziun, sco in administratur senza mandat. 
^2 El po prender davent indrizs ch' el ha installà, sch' il proprietari na vul betg indemnisar quels; el è dentant obligà da restabilir il stadi anteriur. 
Cudesch civil svizzer dals 10 da december 1907: Art. 754
Art. 754 
5. Surannaziun dals dretgs d' indemnisaziun 
Ils dretgs dal proprietari da vegnir indemnisà per midadas u per reducziuns da la valur da la chaussa sco er ils dretgs dal giudider da vegnir indemnisà per spesas u da prender davent indrizs, suranneschan in onn suenter il di che la chaussa è vegnida restituida. 
Cudesch civil svizzer dals 10 da december 1907: Art. 755
Art. 755 
IV. Cuntegn 
1. Dretgs dal giudider 
a. En general 
^1 Il giudider ha il dretg da posseder, da duvrar e da giudair la chaussa. 
^2 El procura per l' administraziun da la chaussa. 
^3 Faschond diever da quest dretg sto el proceder tenor las reglas d' ina buna administraziun. 
Cudesch civil svizzer dals 10 da december 1907: Art. 756
Art. 756 
b. Fritgs natirals 
^1 Fritgs natirals appartegnan al giudider, sch' els èn vegnids madirs durant il temp da giudida. 
^2 Tgi che ha cultivà in er, ha il dretg che sias spesas vegnian indemnisadas adequatamain da quel che survegn ils fritgs madirs; l' indemnisaziun na dastga dentant betg surpassar la valur dals fritgs madirs. 
^3 Parts integralas che n' èn ni products ni fritgs restan tar il proprietari da la chaussa. 
Cudesch civil svizzer dals 10 da december 1907: Art. 757
Art. 757 
c. Tschains 
Tschains da chapitals da giudida ed autras prestaziuns periodicas appartegnan al giudider a partir da quel di che ses dretg cumenza, fin a quel di ch' il dretg finescha, er sch' els ston vegnir pajaids pir pli tard. 
Cudesch civil svizzer dals 10 da december 1907: Art. 758
Art. 758 
d. Transferibilitad 
^1 Il dretg da giudida po vegnir transferì ad ina terza persuna, nun ch' i sa tractia d' in dretg strictamain persunal. 
^2 Il proprietari ha il dretg da far valair ses dretgs directamain vers la terza persuna. 
Cudesch civil svizzer dals 10 da december 1907: Art. 759
Art. 759 
2. Dretgs dal proprietari 
a. Surveglianza 
Il proprietari po far protesta cunter mintga diever illegal e cunter mintga diever che na correspunda betg a la natira da la chaussa. 
Cudesch civil svizzer dals 10 da december 1907: Art. 760
Art. 760 
b. Garanzia 
^1 Il proprietari ha il dretg da pretender ina garanzia dal giudider, uschespert ch' el po cumprovar ina periclitaziun da ses dretgs. 
^2 Senza questa cumprova e gia avant la surdada da la chaussa po el pretender ina garanzia, sche chaussas consumablas u sche vaglias èn l' object da la giudida. 
^3 Per garantir las vaglias basti da deponer quellas. 
Cudesch civil svizzer dals 10 da december 1907: Art. 761
Art. 761 
c. Garanzia en cas da donaziuns e da giudida legala 
^1 Il dretg da garanzia n' exista betg vers quel che ha regalà la chaussa al proprietari cun sa resalvar la giudida da quella. 
^2 En cas da la giudida legala è il dretg da garanzia suttamess a las disposiziuns spezialas da la relaziun giuridica respectiva. 
Cudesch civil svizzer dals 10 da december 1907: Art. 762
Art. 762 
d. Consequenza da la mancanza da la garanzia 
Sch' il giudider na presta betg la garanzia entaifer il termin adequat fixà per quest intent u sch' el na desista betg da far illegalmain diever da la chaussa malgrà la protesta dal proprietari, al sto il derschader retrair ad interim il possess da la chaussa ed ordinar ina curatella. 
Cudesch civil svizzer dals 10 da december 1907: Art. 763
Art. 763 
3. Obligaziun d' inventarisar 
Il proprietari ed il giudider han il dretg da pretender da tut temp ch' i vegnia fatg in inventari public da las chaussas da la giudida sin custs cuminaivels. 
Cudesch civil svizzer dals 10 da december 1907: Art. 764
Art. 764 
4. Obligaziuns dal giudider 
a. Mantegniment da la chaussa 
^1 Il giudider ha da mantegnair la substanza da la chaussa ed ha da far da sai anor meglieraziuns e renovaziuns che appartegnan al mantegniment ordinari. 
^2 Sche lavurs e mesiras pli impurtantas daventan necessarias per mantegnair la chaussa, sto il giudider infurmar il proprietari e tolerar las lavurs e las mesiras. 
^3 Sch' il proprietari n' interprenda betg il necessari, po il giudider prender sez las mesiras necessarias sin donn e cust dal proprietari. 
Cudesch civil svizzer dals 10 da december 1907: Art. 765
Art. 765 
b. Spesas dal mantegniment e dal diever 
^1 Las spesas per il mantegniment ordinari e per l' administraziun da la chaussa, ils tschains per ils debits da chapital ch' engrevgeschan la chaussa sco er las taglias e las taxas vegnan surpigliadas dal giudider en proporziun cun la durada da ses dretg. 
^2 Sche las taglias e las taxas vegnan incassadas tar il proprietari, al sto il giudider indemnisar en la medema dimensiun. 
^3 Tut las autras grevezzas porta il proprietari; el dastga dentant duvrar chaussas da la giudida per quest intent, sch' il giudider n' al paja betg - sin dumonda - anticipadamain e gratuitamain ils meds finanzials necessaris. 
Cudesch civil svizzer dals 10 da december 1907: Art. 766
Art. 766 
c. Tschains en cas da giudida d' ina facultad 
Sch' ina facultad è suttamessa a la giudida, sto il giudider tschainsir ils debits da chapital; sche las circumstanzas giustifitgeschan dentant quai, po el pretender da vegnir deliberà da questa obligaziun tras quai che la giudida vegn restrenschida sin il surpli da las valurs da facultad che resta suenter avair pajà ils debits. 
Cudesch civil svizzer dals 10 da december 1907: Art. 767
Art. 767 
d. Assicuranza 
^1 Il giudider sto assicurar la chaussa a favur dal proprietari cunter fieu e cunter auters privels, uschenavant che questa assicuranza vegn quintada - tenor l' isanza locala - tar las obligaziuns d' ina buna administraziun. 
^2 En quest cas ston las premias d' assicuranza vegnir surpigliadas dal giudider per la durada da sia giudida; quai vala er, sch' ina chaussa gia assicurada vegn suttamessa a la giudida. 
Cudesch civil svizzer dals 10 da december 1907: Art. 768
Art. 768 
V. Cas spezials 
1. Bains immobigliars 
a. Fritgs 
^1 Il giudider d' in bain immobigliar sto guardar che la moda e maniera da la giudida n' exploteschia betg il bain immobigliar sur la mesira ordinaria. 
^2 Ils fritgs ch' èn vegnids racoltads sur questa mesira appartegnan al proprietari. 
Cudesch civil svizzer dals 10 da december 1907: Art. 769
Art. 769 
b. Destinaziun economica 
^1 Vi da la destinaziun economica dal bain immobigliar na dastga il giudider far naginas midadas che han in dischavantatg considerabel per il proprietari. 
^2 La chaussa sezza na dastga el ni transfurmar ni midar essenzialmain. 
^3 Novas chavas da crappa, da marna, da turba e chavas sumegliantas dastga el explotar mo, suenter ch' el ha infurmà il proprietari, e mo sut la premissa che la destinaziun economica dal bain immobigliar na vegnia betg midada essenzialmain qua tras. 
Cudesch civil svizzer dals 10 da december 1907: Art. 770
Art. 770 
c. Guaud 
^1 Il giudider d' in guaud po giudair quel en il rom d' in plan d' utilisaziun ordinari. 
^2 Tant il proprietari sco er il giudider pon pretender ch' il guaud vegnia giudì tenor in plan che tegna quint da lur dretgs. 
^3 Sch' il guaud vegn explotà considerablamain sur la mesira en consequenza da stemprà, da navadas, d' incendi, d' invasiun d' insects u per auters motivs, sto l' explotaziun vegnir reducida per reparar successivamain il donn u sto il plan d' utilisaziun vegnir adattà a las novas relaziuns; il retgav da l' explotaziun sur la mesira sto dentant vegnir investì uschia ch' el porta tschains e serva a gulivar la perdita. 
Cudesch civil svizzer dals 10 da december 1907: Art. 771
Art. 771 
d. Minieras 
Las disposiziuns davart la giudida dals guauds vegnan applitgadas analogamain per la giudida da chaussas, da las qualas l' utilisaziun consista en l' explotaziun da parts integralas dal terren, sco en spezial da minieras. 
Cudesch civil svizzer dals 10 da december 1907: Art. 772
Art. 772 
2. Chaussas consumablas e stimadas 
^1 Il giudider daventa proprietari da chaussas consumablas, nun che quai saja disponì autramain; el sto dentant indemnisar la valur che las chaussas avevan al cumenzament da la giudida. 
^2 Sche autras chaussas moviblas vegnan surdadas sin basa d' ina stimaziun, po il giudider disponer libramain da talas, nun che quai saja disponì autramain; sch' el fa diever da quest dretg, sto el dentant indemnisar la valur da las chaussas. 
^3 Installaziuns agriculas, scossas, magasins e chaussas sumegliantas pon vegnir indemnisads tras chaussas da la medema spezia e da la medema qualitad. 
Cudesch civil svizzer dals 10 da december 1907: Art. 773
Art. 773 
3. Pretensiuns 
a. Cuntegn 
^1 Il giudider da pretensiuns po incassar il retgav da quellas. 
^2 Desditgas al debitur sco er disposiziuns davart vaglias ston vegnir fatgas dal creditur e dal giudider; desditgas dal debitur ston vegnir fatgas vers il creditur e vers il giudider. 
^3 Il creditur ed il giudider han il dretg da pretender in da l' auter il consentiment a las mesiras che appartegnan ad ina buna administraziun, en cas che la pretensiun è periclitada. 
Cudesch civil svizzer dals 10 da december 1907: Art. 774
Art. 774 
b. Restituziun e reinvestiziun 
^1 Sch' il debitur n' è betg autorisà da far la restituziun al creditur u al giudider, ha el ubain da pajar a tuts dus cuminaivlamain ubain da deponer la prestaziun. 
^2 La chaussa da la prestaziun, sco en spezial il chapital restituì, è suttamessa a la giudida. 
^3 Tant il creditur sco er il giudider pon pretender ch' ils chapitals vegnian investids en moda segira ed uschia ch' els portan tschains. 
Cudesch civil svizzer dals 10 da december 1907: Art. 775
Art. 775 
c. Dretg sin cessiun 
^1 Entaifer 3 mais suenter il cumenzament da la giudida ha il giudider il dretg da pretender la cessiun da las pretensiuns e da las vaglias ch' èn suttamessas a sia giudida. 
^2 Sche la cessiun ha lieu, sto el star bun vers il vegl creditur per la valur che las pretensiuns e las vaglias avevan il mument da la cessiun e pajar ina garanzia fin a quest import, nun ch' i vegnia desistì da quai. 
^3 Sch' i na vegn betg desistì d' ina garanzia, ha il transferiment lieu pir cun la prestaziun da la garanzia. 
Cudesch civil svizzer dals 10 da december 1907: Art. 776
Art. 776 
B. Dretg d' abitar 
I. En general 
^1 Il dretg d' abitar consista da l' autorisaziun d' abitar en in edifizi u en ina part d' in edifizi. 
^2 El è intransferibel ed inertabel. 
^3 El è suttamess a las disposiziuns da la giudida, nun che la lescha disponia autramain. 
Cudesch civil svizzer dals 10 da december 1907: Art. 777
Art. 777 
II. Cuntegn dal dretg d' abitar 
^1 Il dretg d' abitar vegn fixà en general tenor ils basegns persunals dal giudider. 
^2 Il giudider dastga dentant recepir en l' abitaziun ses confamigliars e ses cunabitants, nun ch' il dretg saja limità expressivamain a sia persuna. 
^3 Sch' il dretg d' abitar è limità ad ina part d' in edifizi, po il giudider far cundiever dals indrizs ch' èn destinads al diever cuminaivel. 
Cudesch civil svizzer dals 10 da december 1907: Art. 778
Art. 778 
III. Grevezzas 
^1 Sch' il giudider ha in dretg d' abitar exclusiv, porta el las grevezzas dal mantegniment ordinari. 
^2 Sch' el ha mo in dretg da cundiever, sto il proprietari purtar ils custs da mantegniment. 
Cudesch civil svizzer dals 10 da december 1907: Art. 779
Art. 779 
C. Dretg da construcziun 
I. Object ed inscripziun en il register funsil 
^1 In bain immobigliar po vegnir engrevgià cun ina servitut ch' insatgi survegnia il dretg da construir u da mantegnair in edifizi sur u sut terra. 
^2 Quest dretg è transferibel ed ertabel, nun che quai saja vegnì reglà autramain. 
^3 Sch' il dretg da construcziun è independent e permanent, po el vegnir inscrit en il register funsil sco bain immobigliar. 
Cudesch civil svizzer dals 10 da december 1907: Art. 779a
Art. 779a 
II. Act giuridic 
^1 L' act giuridic per constituir in dretg da construcziun è mo valaivel, sch' el è vegnì fatg tras ina documentaziun publica. 
^2 Sch' il tschains dal dretg da construcziun ed eventualas autras disposiziuns contractualas duain vegnir prenotadas en il register funsil, èn els mo valaivels, sche la prenotaziun è vegnida fatga tras ina documentaziun publica. 
Cudesch civil svizzer dals 10 da december 1907: Art. 779b
Art. 779b 
III. Cuntegn, dimensiun e prenotaziun 
^1 Las disposiziuns contractualas davart il cuntegn e davart la dimensiun dal dretg da construcziun, sco en spezial davart la situaziun, davart la structura, davart l' extensiun e davart l' intent dals edifizis sco er davart l' utilisaziun da surfatschas betg surbajegiadas che vegnan duvradas per exequir il dretg da construcziun èn liantas per mintga persuna che acquista il dretg da construcziun ed il bain immobigliar engrevgià. 
^2 Ulteriuras disposiziuns contractualas pon vegnir prenotadas en il register funsil, sche las partidas fixeschan quai uschia. 
Cudesch civil svizzer dals 10 da december 1907: Art. 779c
Art. 779c 
IV. Consequenzas da la scadenza 
1. Return al proprietari 
Sch' il dretg da construcziun extingua, van ils edifizis existents al proprietari dal bain immobigliar e daventan parts integralas da quest bain immobigliar. 
Cudesch civil svizzer dals 10 da december 1907: Art. 779d
Art. 779d 
2. Indemnisaziun 
^1 Per ils edifizis che returnan ad el, ha il proprietari dal bain immobigliar da prestar ina indemnisaziun adequata al giudider vertent dal dretg da construcziun; questa indemnisaziun è dentant ina garanzia per las pretensiuns existentas dals crediturs, als quals il dretg da construcziun era impegnà; perquai na dastga ella betg vegnir pajada senza lur consentiment al giudider dal dretg da construcziun da fin ussa. 
^2 Sche l' indemnisaziun na vegn ni pajada ni garantida, po il giudider vertent dal dretg da construcziun u in creditur, al qual il dretg da construcziun era impegnà, pretender ch' i vegnia inscrit - empè dal dretg da construcziun annullà - in dretg da pegn immobigliar dal medem rang per segirar la pretensiun d' indemnisaziun. 
^3 L' inscripziun sto vegnir fatga il pli tard 3 mais suenter l' extincziun dal dretg da construcziun. 
Cudesch civil svizzer dals 10 da december 1907: Art. 779e
Art. 779e 
Cudesch civil svizzer dals 10 da december 1907: Art. 779f
Art. 779f 
V. Return anticipà al proprietari 
1. Premissas 
Sch' il giudider vertent dal dretg da construcziun surpassa gravantamain ses dretg real u violescha gravantamain obligaziuns contractualas, po il proprietari dal bain immobigliar procurar per il return anticipà, pretendend ch' il dretg da construcziun vegnia transferì ad el cun tut ils dretgs e cun tut las grevezzas. 
Cudesch civil svizzer dals 10 da december 1907: Art. 779g
Art. 779g 
2. Execuziun dal dretg da return al proprietari 
^1 Il dretg da return al proprietari po vegnir exequì mo, sch' i vegn prestada ina indemnisaziun adequata per ils edifizis returnants; per calcular questa indemnisaziun po il cumportament culpaivel dal giudider dal dretg da construcziun vegnir resguardà sco motiv da reducziun. 
^2 Il dretg da construcziun vegn transferì sin il proprietari dal bain immobigliar pir, cur che l' indemnisaziun è pajada u garantida. 
Cudesch civil svizzer dals 10 da december 1907: Art. 779h
Art. 779h 
3. Auters cas d' applicaziun 
Las prescripziuns davart l' execuziun dal dretg da return al proprietari èn applitgablas per mintga dretg ch' il proprietari dal bain immobigliar ha resalvà per abolir u per retransferir anticipadamain il dretg da construcziun, en cas ch' il giudider dal dretg da construcziun violescha sias obligaziuns. 
Cudesch civil svizzer dals 10 da december 1907: Art. 779i
Art. 779i 
VI. Garanzia per il tschains dal dretg da construcziun 
1. Dretg da constituir in dretg da pegn 
^1 Per segirar il tschains dal dretg da construcziun è il proprietari dal bain immobigliar autorisà vers mintga giudider dal dretg da construcziun da constituir in dretg da pegn da maximalmain trais prestaziuns annualas sin il dretg da construcziun inscrit en il register funsil. 
^2 Sche la cuntraprestaziun n' è betg fixada en prestaziuns annualas egualas, po il dretg da pegn legal vegnir constituì per l' import che represchenta trais prestaziuns annualas, sche la cuntraprestaziun vegniss repartida egualmain. 
Cudesch civil svizzer dals 10 da december 1907: Art. 779k
Art. 779k 
2. Inscripziun 
^1 Il dretg da pegn po vegnir inscrit da tut temp uschè ditg ch' il dretg da construcziun exista, ed el na vegn betg annullà en cas d' ina utilisaziun sfurzada. 
^2 Dal rest èn applitgablas tenor il senn las disposiziuns davart la constituziun d' in dretg da pegn da mastergnants da construcziun. 
Cudesch civil svizzer dals 10 da december 1907: Art. 779l
Art. 779l 
VII. Durada maximala 
^1 Il dretg da construcziun po vegnir constituì sco dretg independent per ina durada da maximalmain 100 onns. 
^2 En la furma prescritta per la constituziun po el vegnir prolungà da tut temp per ina nova durada da maximalmain 100 onns; in' obligaziun surpigliada precedentamain per quest intent n' è dentant betg lianta. 
Cudesch civil svizzer dals 10 da december 1907: Art. 780
Art. 780 
D. Dretg da funtauna 
^1 Il dretg sin ina funtauna d' in bain immobigliar ester engrevgescha quest bain immobigliar cun la servitut da laschar prender e manar davent l' aua da questa funtauna. 
^2 Quest dretg è transferibel ed ertabel, nun che quai saja vegnì reglà autramain. 
^3 Sch' il dretg da funtauna è independent e permanent, po el vegnir inscrit en il register funsil sco bain immobigliar. 
Cudesch civil svizzer dals 10 da december 1907: Art. 781
Art. 781 
E. Autras servituts 
^1 In bain immobigliar po vegnir engrevgià cun servituts d' in auter cuntegn a favur da mintga persuna u communitad, uschenavant che quest bain immobigliar po servir ad insatgi per in tschert diever, sco per exercizis da tir u per passadi. 
^2 Sch' i n' è betg vegnì reglà autramain, èn questas servituds intransferiblas, e lur cuntegn sa drizza tenor ils basegns ordinaris dals giudiders. 
^3 Dal rest èn ellas suttamessas a las disposiziuns davart las servituts funsilas. 
Cudesch civil svizzer dals 10 da december 1907: Art. 781a
Art. 781a 
F. Mesiras giudizialas 
Per giudiders d' ina servitut inscrits en il register funsil valan tenor il senn las disposiziuns davart las mesiras giudizialas en cas ch' il proprietari è nunchattabel u sch' i mancan ils organs prescrits d' ina persuna giuridica u d' in auter subject giuridic. 
Cudesch civil svizzer dals 10 da december 1907: Art. 782
Art. 782 
A. Object 
^1 La grevezza funsila oblighescha il proprietari actual d' in bain immobigliar da far ina prestaziun a favur d' in giudider; per questa prestaziun sto el star bun sulettamain cun il bain immobigliar. 
^2 Sco giudider po vegnir designà il proprietari actual d' in auter bain immobigliar. 
^3 Cun resalva da las grevezzas funsilas da dretg public dastga ina grevezza funsila mo cuntegnair ina prestaziun che resulta da la natira economica dal bain immobigliar engrevgià u ch' è destinada als basegns economics d' in bain immobigliar dominant. 
Cudesch civil svizzer dals 10 da december 1907: Art. 783
Art. 783 
B. Constituziun ed extincziun 
I. Constituziun 
1. Inscripziun e moda d' acquist 
^1 Per constituir ina grevezza funsila dovri ina inscripziun en il register funsil. 
^2 L' inscripziun sto inditgar in tschert import en munaida naziunala sco sia valur totala; en cas da prestaziuns periodicas correspunda quest import - cun resalva d' ina autra cunvegna - a ventg prestaziuns annualas. 
^3 Per l' acquist e per l' inscripziun valan las disposiziuns davart la proprietad funsila, nun che quai saja reglà autramain. 
Cudesch civil svizzer dals 10 da december 1907: Art. 784
Art. 784 
2. Grevezzas funsilas da dretg public 
Per la constituziun da las grevezzas funsilas da dretg public e per lur effect envers terzas persunas da buna fai èn applitgablas tenor il senn las disposiziuns davart il dretg da pegn legal dal dretg chantunal. 
Cudesch civil svizzer dals 10 da december 1907: Art. 785
Art. 785 
Cudesch civil svizzer dals 10 da december 1907: Art. 786
Art. 786 
II. Extincziun 
1. En general 
^1 La grevezza funsila extingua tras l' annullaziun da l' inscripziun sco er tras la perdita totala dal bain immobigliar engrevgià. 
^2 La renunzia, la deliberaziun u auters motivs d' extincziun dattan al proprietari engrevgià il dretg da pretender dal giudider che l' inscripziun vegnia annullada. 
Cudesch civil svizzer dals 10 da december 1907: Art. 787
Art. 787 
2. Deliberaziun 
a. Tras il creditur 
^1 Il creditur po pretender la deliberaziun da la grevezza funsila sin basa d' ina cunvegna e plinavant: 
1. sch' il bain immobigliar engrevgià vegn partì ed el n' accepta betg il spustament dal debit sin las differentas parts. 
2. sch' il proprietari reducescha la valur dal bain immobigliar senza porscher autras garanzias sco indemnisaziun; 
3. sch' il debitur è en retard cun trais prestaziuns annualas. 
^2 Sch' il creditur pretenda la deliberaziun pervia da la partiziun dal bain immobigliar, sto el desdir - observond in termin dad 1 onn - la grevezza funsila entaifer 1 mais suenter ch' il spustament ha survegnì vigur legala. 
Cudesch civil svizzer dals 10 da december 1907: Art. 788
Art. 788 
b. Tras il debitur 
^1 Il debitur po pretender la deliberaziun sin basa d' ina cunvegna e plinavant: 
1. sch' il giudider n' observa betg il contract davart la constituziun da la grevezza funsila; 
2. 30 onns suenter la constituziun da la grevezza funsila, e quai er, sch' igl era vegnida fixada ina durada pli lunga u perpetna. 
^2 Sche la deliberaziun ha lieu suenter 30 onns, sto ella vegnir desditga en mintga cas 1 onn ordavant. 
^3 Questa deliberaziun è exclusa, sche la grevezza funsila è colliada cun in' autra servitut funsila da durada perpetna. 
Cudesch civil svizzer dals 10 da december 1907: Art. 789
Art. 789 
c. Pretsch da deliberaziun 
La deliberaziun ha lieu per l' import ch' è inscrit en il register funsil sco valur totala da la grevezza funsila, nun ch' i vegnia cumprovà che la grevezza funsila haja en realitad ina valur pli pitschna. 
Cudesch civil svizzer dals 10 da december 1907: Art. 790
Art. 790 
3. Surannaziun 
^1 La grevezza funsila na surannescha betg. 
^2 La singula prestaziun è suttamessa a la surannaziun a partir dal mument ch' ella daventa in debit persunal dal proprietari engrevgià. 
Cudesch civil svizzer dals 10 da december 1907: Art. 791
Art. 791 
C. Cuntegn 
I. Dretg dal creditur 
^1 Il creditur da la grevezza funsila n' ha betg ina pretensiun persunala cunter il debitur, mabain mo il dretg da vegnir cuntentà per la valur dal bain immobigliar engrevgià. 
^2 La singula prestaziun daventa dentant in debit persunal 3 onns suenter ch' ella è scadida, e per quest debit persunal na sto il bain immobigliar betg pli star bun. 
Cudesch civil svizzer dals 10 da december 1907: Art. 792
Art. 792 
II. Obligaziun dal debitur 
^1 Sch' il bain immobigliar mida proprietari, daventa l' acquistader senz' auter debitur da la grevezza funsila. 
^2 Sch' il bain immobigliar vegn partì, daventan ils proprietaris da las parts ils debiturs da la grevezza funsila. Il debit vegn repartì sin las parts tenor las disposiziuns davart l' ipoteca. 
Cudesch civil svizzer dals 10 da december 1907: Art. 793
Art. 793 
A. Premissas 
I. Spezias 
^1 Il pegn immobigliar vegn constituì en furma d' ina ipoteca u d' ina brev ipotecara. 
^2 En in' autra furma na po il pegn immobigliar betg vegnir constituì. 
Cudesch civil svizzer dals 10 da december 1907: Art. 794
Art. 794 
II. Furma da la pretensiun 
1. Import 
^1 Tar la constituziun dal pegn immobigliar sto l' import da la pretensiun vegnir inditgà en mintga cas en munaida naziunala. 
^2 Sch' i sa tracta d' ina obligaziun da valur nundeterminada, sto vegnir inditgada ina summa maximala, fin a la quala il bain immobigliar sto star bun per tut las pretensiuns dal creditur. 
Cudesch civil svizzer dals 10 da december 1907: Art. 795
Art. 795 
2. Tschains 
^1 Las partidas pon sa cunvegnir libramain davart il tschains, observond ils limits fixads per cumbatter tschains abusivs. 
^2 La legislaziun chantunala po fixar il tschains maximal che dastga vegnir stabilì per pretensiuns ch' èn garantidas tras pegns immobigliars. 
Cudesch civil svizzer dals 10 da december 1907: Art. 796
Art. 796 
III. Bain immobigliar 
1. Bains impegnabels 
^1 Il pegn immobigliar po vegnir constituì mo sin bains immobigliars ch' èn inscrits en il register funsil. 
^2 Ils chantuns pon scumandar u suttametter a prescripziuns spezialas l' impegnaziun da terren e da funs public, d' alps u da pastgiras ch' èn proprietad da corporaziuns sco er ils dretgs da giudida ch' èn colliads cun quai. 
Cudesch civil svizzer dals 10 da december 1907: Art. 797
Art. 797 
2. Designaziun 
a. En cas d' in sulet bain immobigliar 
^1 Il bain immobigliar engrevgià sto vegnir designà cleramain tar la constituziun dal pegn immobigliar. 
^2 Parts d' in bain immobigliar na pon betg vegnir impegnadas avant che sia partiziun è inscritta en il register funsil. 
Cudesch civil svizzer dals 10 da december 1907: Art. 798
Art. 798 
b. En cas da plirs bains immobigliars 
^1 Plirs bains immobigliars pon vegnir impegnads per la medema pretensiun, sch' els appartegnan al medem proprietari u a cundebiturs solidarics. 
^2 En tut ils auters cas, nua che plirs bains immobigliars vegnan impegnads per la medema pretensiun, sto mintgin vegnir engrevgià cun ina part determinada da la pretensiun. 
^3 Questas parts sa drizzan tenor la valur dals singuls bains immobigliars, nun ch' i saja vegnì reglà autramain. 
Cudesch civil svizzer dals 10 da december 1907: Art. 798a
Art. 798a 
3. Bains immobigliars agriculs 
Per impegnar bains immobigliars agriculs vala ultra da quai la Lescha federala dals 4 d' october 1991 davart il dretg funsil puril. 
Cudesch civil svizzer dals 10 da december 1907: Art. 799
Art. 799 
B. Constituziun ed extincziun 
I. Constituziun 
1. Inscripziun 
^1 Il pegn immobigliar vegn constituì cun l' inscripziun en il register funsil, cun resalva da las excepziuns fixadas da la lescha. 
^2 L' act giuridic per constituir in pegn immobigliar è mo valaivel, sch' el è vegnì fatg tras ina documentaziun publica. 
Cudesch civil svizzer dals 10 da december 1907: Art. 800
Art. 800 
2. En cas da proprietad cuminaivla 
^1 Sch' in bain immobigliar è en cumproprietad da plirs, po mintgin da quels impegnar sia part. 
^2 Sch' in bain immobigliar è en proprietad cuminaivla, po el vegnir impegnà mo en sia totalitad ed en num da tut ils proprietaris. 
Cudesch civil svizzer dals 10 da december 1907: Art. 801
Art. 801 
II. Extincziun 
^1 Il pegn immobigliar extingua tras l' annullaziun da l' inscripziun sco er tras la perdita totala dal bain immobigliar. 
^2 La perdita dal bain immobigliar en consequenza d' ina expropriaziun vegn reglada dal dretg d' expropriaziun da la Confederaziun e dals chantuns. 
Cudesch civil svizzer dals 10 da december 1907: Art. 802
Art. 802 
III. En cas d' ina arrundaziun dal terren 
1. Transferiment dals dretgs da pegn 
^1 En cas d' arrundaziuns dal terren che vegnan exequidas en cooperaziun u sut la surveglianza d' autoritads publicas vegnan ils dretgs da pegn immobigliar, ch' existan per ils bains immobigliars che vegnan cedids, transferids sin ils bains immobigliars ch' èn vegnids attribuids da nov senza ch' els midian il rang vertent. 
^2 Sch' in sulet bain immobigliar remplazza plirs singuls bains immobigliars ch' èn impegnads cun diversas pretensiuns u che n' èn betg impegnads tuts, ston ils dretgs da pegn immobigliar vegnir transferids sin l' entir nov bain immobigliar, mantegnend tant sco pussaivel il rang vertent. 
Cudesch civil svizzer dals 10 da december 1907: Art. 803
Art. 803 
2. Desditga tras il debitur 
Il debitur po cumprar ora ils pegns immobigliars ch' èn constituids sin bains immobigliars e ch' èn cumpigliads en in' arrundaziun dal terren; el po far valair quest dretg il mument che questa fatschenta vegn exequida cun in termin da desditga da 3 mais. 
Cudesch civil svizzer dals 10 da december 1907: Art. 804
Art. 804 
3. Indemnisaziun en daners 
^1 Sch' i vegn pajada ina indemnisaziun per bains immobigliars impegnads, sto l' import vegnir repartì sin ils crediturs tenor lur rang u, sch' els han il medem rang, tenor la grondezza da lur pretensiun. 
^2 Senza il consentiment dals crediturs na dastga l' indemnisaziun betg vegnir pajada al debitur sez, uschespert ch' ella importa dapli che la ventgavla part da la pretensiun impegnada u uschespert ch' il nov bain immobigliar na porscha betg pli ina garanzia suffizienta. 
Cudesch civil svizzer dals 10 da december 1907: Art. 805
Art. 805 
C. Effect 
I. Dimensiun da la garanzia ipotecara 
^1 Il pegn immobigliar engrevgescha il bain immobigliar cun tut sias parts integralas e cun tut sias parts accessoricas. 
^2 Las chaussas ch' èn vegnidas designadas expressivamain sco parts accessoricas en l' act d' impegnaziun e ch' èn vegnidas remartgadas sco talas en il register funsil, sco maschinas ed il mobigliar d' in hotel, valan sco parts accessoricas, uschè ditg ch' i na vegn betg cumprovà ch' ellas na possian - tenor lescha - betg posseder questa qualitad. 
^3 Ils dretgs da terzas persunas vi da las parts accessoricas restan resalvads. 
Cudesch civil svizzer dals 10 da december 1907: Art. 806
Art. 806 
II. Tschains da locaziun e da fittanza 
^1 Sch' il bain immobigliar impegnà è dà en locaziun u a fittanza, cumpiglia il pegn immobigliar er ils tschains da locaziun e da fittanza ch' èn s' accumulads dapi ch' il debitur ha pretendi la scussiun per realisar il pegn immobigliar u dapi ch' il concurs è vegnì declerà al debitur fin ch' il bain vegn realisà. 
^2 Quest dretg da pegn immobigliar po vegnir fatg valair vers ils debiturs dal tschains pir a partir dal mument ch' els èn vegnids orientads da la scussiun u ch' il concurs è stà publitgà. 
^3 Acts giuridics, tras ils quals il proprietari dispona da tschains da locaziun e da fittanza che n' èn anc betg scrudads, sco er la sequestraziun da tals tras auters crediturs, n' han betg forza e vigur vers il creditur ipotecar che ha - avant ch' ils tschains scrodian - pretendì la scussiun per pudair realisar ses pegn. 
Cudesch civil svizzer dals 10 da december 1907: Art. 807
Art. 807 
III. Surannaziun 
Las pretensiuns garantidas tras in pegn immobigliar ed inscrittas en il register funsil na suranneschan betg. 
Cudesch civil svizzer dals 10 da december 1907: Art. 808
Art. 808 
IV. Mesiras da precauziun 
1. En cas da reducziuns da la valur 
a. Scumond ed agid a sasez 
^1 Sch' il proprietari reducescha la valur da la chaussa impegnada, po il creditur dumandar dal derschader ch' el dettia il cumond da tralaschar mintga ulteriur act nuschaivel. 
^2 Il creditur po vegnir autorisà dal derschader da prender las mesiras adequatas; el po prender talas er senza autorisaziun, sch' i nascha in privel dal retard. 
^3 Per ils custs chaschunads qua tras po el pretender ina indemnisaziun dal proprietari ed el posseda per quai in dretg da pegn vi dal bain immobigliar. Quest dretg da pegn na sto betg vegnir inscrit en il register funsil ed ha la preferenza vers tut las autras grevezzas inscrittas. 
^4 Sche l' import dal dretg da pegn surpassa 1000 francs e sche quel na vegn betg inscrit en il register funsil entaifer 4 mais suenter la terminaziun da las mesiras, na po el betg vegnir fatg valair vers terzas persunas ch' èn sa fidadas da buna fai sin il register funsil. 
Cudesch civil svizzer dals 10 da december 1907: Art. 809
Art. 809 
b. Garanzia, restabiliment, pajament en ratas 
^1 Sche la valur dal bain immobigliar è vegnida reducida, po il creditur pretender dal debitur che ses dretgs vegnian garantids u che la chaussa vegnia restabilida sco ch' ella era. 
^2 Sch' i smanatscha il privel d' ina reducziun da la valur, po el pretender la garanzia. 
^3 Sch' i na vegn betg satisfatg a la pretensiun entaifer in termin ch' è vegnì fixà dal derschader, po il creditur pretender in pajament dal debit en ratas ch' è suffizient per satisfar a la garanzia. 
Cudesch civil svizzer dals 10 da december 1907: Art. 810
Art. 810 
2. Reducziun da la valur senza culpa dal proprietari 
^1 Sche la valur dal bain immobigliar è vegnida reducida senza ch' il proprietari saja la culpa, po il creditur pretender la garanzia u in pajament en ratas mo uschenavant ch' il proprietari è indemnisà per il donn. 
^2 Il creditur ha dentant il dretg da pretender las mesiras necessarias per eliminar u per impedir la reducziun da la valur. Per ils custs chaschunads na po el betg far star bun il proprietari persunalmain, el ha dentant il dretg d' in pegn immobigliar. Quest dretg da pegn na sto betg vegnir inscrit en il register funsil ed ha la preferenza vers tut las autras grevezzas inscrittas. 
^3 Sche l' import dal dretg da pegn surpassa 1000 francs e sche quel na vegn betg inscrit en il register funsil entaifer 4 mais suenter la terminaziun da las mesiras, na po el betg vegnir fatg valair vers terzas persunas ch' èn sa fidadas da buna fai sin il register funsil. 
Cudesch civil svizzer dals 10 da december 1907: Art. 811
Art. 811 
3. Alienaziun da pitschnas parcellas 
Sch' il proprietari alienescha ina part dal bain immobigliar, che sto vegnir valità sin main che in ventgavel da la pretensiun impegnada, na po il creditur betg impedir che questa part vegnia deliberada dal pegn, uschespert ch' i vegn fatg in pajament en ratas proporziunal u uschespert ch' il rest dal bain immobigliar porscha anc ina garanzia suffizienta. 
Cudesch civil svizzer dals 10 da december 1907: Art. 812
Art. 812 
V. Ulteriuras grevezzas 
^1 Il proprietari na po betg desister en moda lianta dal dretg da suttametter il bain immobigliar impegnà ad ulteriuras grevezzas. 
^2 Sch' i vegn - suenter ch' il pegn immobigliar è constituì - messa ina servitut u ina grevezza immobigliara sin il bain immobigliar, senza ch' il creditur haja dà ses consentiment, ha il pegn immobigliar la preferenza vers la grevezza posteriura, e quella vegn extinguida en il register funsil, sch' ella donnegescha il creditur en cas ch' il bain impegnà vegn realisà. 
^3 Tgi che ha il dretg da la servitut u da la grevezza immobigliara, po dentant pretender che lur valur vegnia pajada ad el or dal retgav da la realisaziun, avant ch' ins cuntentia crediturs registrads pir suenter. 
Cudesch civil svizzer dals 10 da december 1907: Art. 813
Art. 813 
VI. Post da pegn 
1. Effects 
^1 La garanzia furnida tras il pegn immobigliar è limitada al post da pegn ch' è vegnì inditgà tar l' inscripziun. 
^2 Ils dretgs da pegn immobigliar pon vegnir constituids en il segund rang u en in auter rang cun la cundiziun che l' inscripziun en il register funsil mantegnia la precedenza per ina summa determinada. 
Cudesch civil svizzer dals 10 da december 1907: Art. 814
Art. 814 
2. Relaziun tranter ils posts da pegn 
^1 Sch' in bain immobigliar è engrevgià cun pegns immobigliars da differents rangs, na po il creditur ipotecar dal rang suandant betg pretender da pudair s' avanzar al post ch' è daventà liber pervia da l' extincziun dal pegn immobigliar precedent. 
^2 En il lieu dal pegn extinguì poi vegnir constituì in auter pegn immobigliar. 
^3 Cunvegnas che dattan il dretg ad in creditur ipotecar da s' avanzar en il post d' in anteriur pegn immobigliar han mo alura in effect real, sch' ellas èn vegnidas prenotadas en il register funsil. 
Cudesch civil svizzer dals 10 da december 1907: Art. 815
Art. 815 
3. Posts da pegn libers 
Sch' in pegn immobigliar è vegnì constituì en in rang posteriur senza ch' i saja avant maun in rang precedent, u sch' in debitur n' ha betg disponì d' in titel ipotecar anteriur u sche la pretensiun anteriura n' importa betg la summa registrada, vegn il retgav, che vegn obtegnì tras la realisaziun dal bain immobigliar, attribuì als crediturs effectivs tenor il rang da lur pegn immobigliar senza resguardar ils posts da pegn libers. 
Cudesch civil svizzer dals 10 da december 1907: Art. 816
Art. 816 
VII. Realisaziun dal pegn 
1. Moda da la realisaziun 
^1 Il creditur ha il dretg da vegnir pajà or dal retgav ch' è vegnì realisà per il bain immobigliar, nun ch' el vegnia cuntentà autramain. 
^2 La cunvegna, tenor la quala il creditur duai daventar proprietari dal bain impegnà, sch' el na survegn betg in pajament, è nunvalaivla. 
^3 Sche plirs bains immobigliars èn impegnads per la medema pretensiun, sto la scussiun per la realisaziun dal pegn immobigliar sa drizzar a medem temp vers tut ils bains; la realisaziun vegn dentant exequida tenor l' ordinaziun da l' uffizi da scussiun mo uschenavant ch' ella è necessaria. 
Cudesch civil svizzer dals 10 da december 1907: Art. 817
Art. 817 
2. Repartiziun dal retgav 
^1 Il retgav da la vendita dal bain immobigliar vegn repartì sin ils crediturs ipotecars tenor lur rang. 
^2 Crediturs dal medem rang han tranter els il dretg d' in pajament proporziunal a lur dabun. 
Cudesch civil svizzer dals 10 da december 1907: Art. 818
Art. 818 
3. Dimensiun da la garanzia 
^1 Il pegn immobigliar porscha garanzia al creditur: 
1. per il chapital; 
2. per ils custs da la scussiun e per ils tschains da retard; 
3. per trais tschains annuals ch' èn scrudads il mument da la decleraziun da concurs u da la dumonda per la realisaziun dal pegn immobigliar, sco er per il tschains che curra dapi l' ultim termin da pajament; tar la brev ipotecara vegnan garantids mo ils tschains effectivamain debitads. 
^2 Il tschains ch' è vegnì fixà oriundamain na dastga betg vegnir augmentà sin pli che 5 pertschient, sche quai è a disfavur dals crediturs ipotecars posteriurs. 
Cudesch civil svizzer dals 10 da december 1907: Art. 819
Art. 819 
4. Garanzia per expensas necessarias 
^1 Sch' il creditur ha pajà las expensas necessarias per conservar la chaussa impegnada, en spezial las premias d' assicuranza ch' èn debitadas dal proprietari, ha el il dretg d' in pegn immobigliar. Quest dretg da pegn na sto betg vegnir inscrit en il register funsil ed ha la preferenza vers tut las autras grevezzas inscrittas. 
^2 Sche l' import dal dretg da pegn surpassa 1000 francs e sche quel na vegn betg inscrit en il register funsil entaifer 4 mais suenter la realisaziun da l' act en dumonda, na po el betg vegnir fatg valair vers terzas persunas ch' èn sa fidadas da buna fai sin il register funsil. 
Cudesch civil svizzer dals 10 da december 1907: Art. 820
Art. 820 
VIII. Dretg da pegn per meglieraziuns dal terren 
1. Prioritad 
^1 Sche la valur d' in bain immobigliar rural crescha pervia d' ina meglieraziun dal terren che vegn exequida cun la cooperaziun d' autoritads publicas, po il proprietari constituir - per sia part dals custs vi da quai - a favur da ses creditur in pegn immobigliar che vegn inscrit en il register funsil e che ha la preferenza vers tut las autras grevezzas registradas. 
^2 Il proprietari dastga constituir in tal pegn immobigliar maximalmain per dus terzs da sia part dals custs, sche la meglieraziun dal terren è vegnida fatga senza subvenziuns dal stadi. 
Cudesch civil svizzer dals 10 da december 1907: Art. 821
Art. 821 
2. Amortisaziun dal debit e fin dal dretg da pegn 
^1 Sche la meglieraziun dal terren è vegnida fatga senza subvenziuns dal stadi, sto il debit vegnir amortisà tras pajaments annuals d' almain 5 pertschient da la summa da pegn registrada. 
^2 Il dretg da pegn extingua tant per la pretensiun sco er per ils pajaments annuals suenter 3 onns dapi lur scadenza; ils crediturs posteriurs s' avanzan alura mintgamai tenor lur rang. 
Cudesch civil svizzer dals 10 da december 1907: Art. 822
Art. 822 
IX. Dretg sin la summa d' assicuranza 
^1 Sch' ina summa d' assicuranza scada, dastga ella vegnir pajada al proprietari dal bain immobigliar assicurà mo cun il consentiment da tut ils crediturs ipotecars. 
^2 Sch' i vegn dentant dada ina garanzia suffizienta, po la summa vegnir surdada al proprietari, per ch' el possia restabilir il bain immobigliar engrevgià. 
^3 Dal rest restan resalvadas las prescripziuns dals chantuns concernent l' assicuranza cunter fieu. 
Cudesch civil svizzer dals 10 da december 1907: Art. 823
Art. 823 
X. Creditur nunchattabel 
En quels cas che la lescha prevesa ina intervenziun persunala da vart dal creditur da pegn immobigliar e sch' ina tala è urgenta, po la dretgira decretar - sin dumonda dal debitur u d' autras persunas participadas - las mesiras necessarias, sch' ins na po betg identifitgar il creditur u sche ses domicil n' è betg enconuschent. 
Cudesch civil svizzer dals 10 da december 1907: Art. 824
Art. 824 
A. Intent e natira 
^1 L' ipoteca po vegnir constituida per garantir ina pretensiun da tge natira ch' i saja, pia tant ina pretensiun preschenta, ina per il futur sco er ina mo eventuala. 
^2 Il bain immobigliar engrevgià na dovra betg esser la proprietad dal debitur. 
Cudesch civil svizzer dals 10 da december 1907: Art. 825
Art. 825 
B. Constituziun e fin 
I. Constituziun 
^1 L' ipoteca obtegna in post da pegn determinà en il register funsil, e quai er en cas da pretensiuns d' ina summa variabla u nundeterminada, ed ella mantegna il rang registrà malgrà la variaziun da la pretensiun garantida. 
^2 Concernent sia ipoteca po il creditur dumandar in extract dal register funsil; quest extract ha dentant mo la qualitad d' in mussament e betg d' ina vaglia. 
^3 Quest extract po vegnir remplazzà tras la conferma da l' inscripziun en il contract. 
Cudesch civil svizzer dals 10 da december 1907: Art. 826
Art. 826 
II. Fin 
1. Dretg sin extincziun 
Sche la pretensiun n' exista betg pli, po il proprietari dal bain immobigliar engrevgià pretender dal creditur ch' el permettia d' extinguer l' inscripziun. 
Cudesch civil svizzer dals 10 da december 1907: Art. 827
Art. 827 
2. Posiziun dal proprietari 
^1 Il proprietari che na debitescha betg sez la summa ch' è garantida tras il pegn po deliberar ses bain immobigliar da l' ipoteca sut las medemas cundiziuns sco quai ch' il debitur po extinguer ses debit. 
^2 Sch' el paja il creditur, van ils dretgs da quel vi sin el. 
Cudesch civil svizzer dals 10 da december 1907: Art. 828
Art. 828 
3. Substituziun unilaterala 
a. Premissa e procedura 
^1 Il dretg chantunal po autorisar la persuna che acquista in bain immobigliar, ch' è engrevgià sur mesira cun debits, per ils quals ella na sto betg star buna persunalmain, da substituir las ipotecas avant che la scussiun vegn introducida, cun porscher als crediturs il pretsch da cumpra u - en cas d' ina acquisiziun gratuita - la valur, sin la quala ella valitescha il bain. 
^2 Questa persuna sto communitgar sia intenziun als crediturs en scrit ed almain 6 mais ordavant. 
^3 La summa da substituziun vegn repartida tranter ils crediturs tenor lur rang. 
Cudesch civil svizzer dals 10 da december 1907: Art. 829
Art. 829 
b. Ingiant public 
^1 Entaifer 1 mais suenter che l' acquistader ha communitgà sia intenziun da substituir las ipotecas, pon ils crediturs, pajond ordavant las spesas, pretender ch' il bain immobigliar engrevgià vegnia vendì sin in ingiant public; quel sto vegnir annunzià tras in clom public e sto vegnir exequì entaifer 1 mais, suenter ch' el è vegnì pretendì. 
^2 Sch' i vegn realisà sin l' ingiant in pretsch pli aut che la summa offrida da l' acquistader, serva quel a cuntentar ils crediturs. 
^3 Las spesas da l' ingiant vegnan adossadas a l' acquistader, sch' il pretsch realisà è pli aut che sia purschida, cas cuntrari al creditur che ha pretendì l' ingiant. 
Cudesch civil svizzer dals 10 da december 1907: Art. 830
Art. 830 
c. Stimaziun uffiziala 
Empè da l' ingiant public po il dretg chantunal prevair ina stimaziun uffiziala che vala sco summa da substituziun per las ipotecas. 
Cudesch civil svizzer dals 10 da december 1907: Art. 831
Art. 831 
4. Desditga 
Sch' il proprietari dal bain immobigliar impegnà na debitescha betg sez la summa garantida, sto il creditur desdir la pretensiun tant a quel sco er al debitur per che sia desditga haja effect vers il proprietari. 
Cudesch civil svizzer dals 10 da december 1907: Art. 832
Art. 832 
C. Effect 
I. Proprietad ed obligaziun per il debit 
1. Alienaziun 
^1 Sch' il bain immobigliar engrevgià vegn alienà, resta la responsabladad dal pegn immobigliar e dal debitur, nun ch' i saja vegnì reglà autramain. 
^2 Sch' il nov proprietari ha dentant surpiglià il debit, è l' anteriur debitur deliberà da quel, nun ch' il creditur decleria a quel en scrit entaifer 1 onn da betg vulair desister da ses dretgs vers el. 
Cudesch civil svizzer dals 10 da december 1907: Art. 833
Art. 833 
2. Parcellaziun 
^1 Sch' i vegn alienà ina part dal bain immobigliar ch' è engrevgià cun in pegn immobigliar u sch' in da plirs bains impegnads dal medem proprietari u sch' il bain engrevgià vegn parcellà, sto la garanzia ipotecara vegnir dividida sin las differentas parts da maniera che mintgina vegn engrevgiada en la proporziun da sia valur, nun ch' i saja avant maun ina cunvegna cuntraria. 
^2 Il creditur che na vul betg acceptar questa repartiziun po, entaifer 1 mais dapi ch' ella è entrada en vigur, pretender da vegnir rembursà entaifer 1 onn. 
^3 Sch' ils acquistaders han surpiglià ils debits ch' engrevgeschan lur bains immobigliars, è l' anteriur debitur deliberà da quels, nun ch' il creditur decleria a quel en scrit entaifer 1 onn da betg vulair desister da ses dretgs vers el. 
Cudesch civil svizzer dals 10 da december 1907: Art. 834
Art. 834 
3. Communicaziun al creditur 
^1 Sche l' acquistader surpiglia il debit, sto l' administratur dal register funsil communitgar quai al creditur. 
^2 Il termin dad 1 onn, concedì al creditur per dar sia decleraziun, cumenza il mument ch' el ha obtegnì la communicaziun. 
Cudesch civil svizzer dals 10 da december 1907: Art. 835
Art. 835 
II. Transferiment da la pretensiun 
Il transferiment dal credit ipotecar na sto betg vegnir inscrit en il register funsil per esser valaivel. 
Cudesch civil svizzer dals 10 da december 1907: Art. 836
Art. 836 
D. Ipotecas legalas 
I. Dal dretg chantunal 
^1 Sch' il dretg chantunal conceda al creditur per pretensiuns che stattan en connex direct cun il bain immobigliar engrevgià il dretg d' in pegn immobigliar, vegn quel constituì tras l' inscripziun en il register funsil. 
^2 Dretgs da pegn legals da passa 1000 francs che resultan dal dretg chantunal senza l' inscripziun en il register funsil e che na vegnan betg inscrits en il register funsil entaifer 4 mais suenter la scadenza da la pretensiun respectiva, il pli tard dentant entaifer 2 onns suenter la constituziun da la pretensiun, na pon betg pli vegnir fatgs valair suenter la scadenza dal termin d' inscripziun vers terzas persunas ch' èn sa fidadas da buna fai sin il register funsil. 
^3 Regulaziuns pli severas dal dretg chantunal restan resalvadas. 
Cudesch civil svizzer dals 10 da december 1907: Art. 837
Art. 837 
II. Dal dretg privat federal 
1. Cas 
^1 Il dretg da laschar constituir in dretg da pegn immobigliar legal han: 
1. il vendider per il bain immobigliar vendì per garantir ses dabun; 
2. ils cunertavels ed ils commembers d' ina indivisiun per ils bains immobigliars che appartegnevan a la cuminanza, per garantir lur dabuns che derivan da la partiziun; 
3. ils mastergnants ed ils impressaris per in bain immobigliar, per il qual els han furnì material e lavur u mo lavur per construcziuns u per autras ovras, per lavurs da demoliziun, per la construcziun da puntanadas, per l' armadira dal stgav u per lavurs sumegliantas per garantir lur dabuns, saja quai dal proprietari dal bain immobigliar, d' in mastergnant u d' in impressari, d' in locatari, d' in fittadin u d' ina autra persuna che ha in dretg sin il bain immobigliar. 
^2 Sch' il debitur da las pretensiuns è in locatari, in fittadin u in' autra persuna che ha in dretg sin il bain immobigliar, han ils mastergnants u ils impressaris il dretg da laschar constituir in dretg da pegn immobigliar legal mo, sch' il proprietari dal bain immobigliar ha dà ses consentiment per realisar las lavurs. 
^3 Tgi che ha il dretg da pegns immobigliars legals tenor quest artitgel na po betg desister gia ordavant da quels. 
Cudesch civil svizzer dals 10 da december 1907: Art. 838
Art. 838 
2. Vendider, cunertavels e commembers d' ina indivisiun 
Il dretg da pegn dal vendider, dals cunertavels u da commembers d' ina indivisiun sto vegnir inscrit en il register funsil sin il pli tard 3 mais suenter il transferiment da la proprietad. 
Cudesch civil svizzer dals 10 da december 1907: Art. 839
Art. 839 
3. Mastergnants ed impressaris 
a. Inscripziun 
^1 Il dretg da pegn dals mastergnants e dals impressaris po vegnir inscrit en il register funsil a partir dal mument ch' els han surpiglià la lavur. 
^2 L' inscripziun sto vegnir fatga sin il pli tard 4 mais suenter ch' els han finì lur lavur. 
^3 Ella dastga mo vegnir fatga, sche la summa da pegn è vegnida renconuschida dal proprietari u constatada dal derschader, ed ella na po betg vegnir pretendida, sch' il proprietari presta ina garanzia suffizienta per la pretensiun annunziada. 
^4 Sch' il bain immobigliar fa incontestadamain part da la facultad administrativa e sch' il debit dal proprietari na resulta betg d' obligaziuns contractualas, sto quel star bun envers ils mastergnants u ils impressaris per las pretensiuns renconuschidas u constatadas dal derschader, tenor las disposiziuns davart la garanzia simpla; la pretensiun sto dentant esser vegnida fatga valair vers el il pli tard 4 mais suenter la finiziun da la lavur en scrit e rendend attent a la garanzia legala. 
^5 Sche l' appartegnientscha dal bain immobigliar a la facultad administrativa è contestada, po il mastergnant u l' interprendider pretender l' inscripziun provisorica dal dretg da pegn en il register funsil fin il pli tard 4 mais suenter la terminaziun da sia lavur. 
^6 Sch' i vegn constatà en ina sentenzia ch' il bain immobigliar fa part da la facultad administrativa, sto l' inscripziun provisorica dal dretg da pegn vegnir stizzada. Percunter vegn constituida la garanzia legala, sche las premissas da l' alinea 4 èn ademplidas. Cun l' inscripziun provisorica dal dretg da pegn vala il termin sco observà. 
Cudesch civil svizzer dals 10 da december 1907: Art. 840
Art. 840 
b. Rang 
Sche plirs dretgs da pegn legals da mastergnants e d' impressaris èn vegnids inscrits, han els tuts il medem dretg da vegnir cuntentads or dal pegn, er sche las inscripziuns èn da datas differentas. 
Cudesch civil svizzer dals 10 da december 1907: Art. 841
Art. 841 
c. Privilegi 
^1 Sche mastergnants ed impressaris ston acceptar ina perdita tar la realisaziun dal pegn, sto la differenza vegnir cumpensada or dal retgav che resta als crediturs precedents e che resulta da la repartiziun suenter che la valur dal terren è vegnida deducida, uschenavant che quests crediturs pudevan percorscher che lur bains immobigliars sajan vegnids engrevgiads per dischavantatg dals mastergnants e dals impressaris. 
^2 Sch' il creditur precedent alienescha ses titel ipotecar, sto el star bun vers ils mastergnants e vers ils impressaris per la perdita che vegn chaschunada a quels tras l' alienaziun. 
^3 Dal mument ch' il cumenzament da las lavurs è menziunada en il register funsil sin dumonda d' ina persuna autorisada, na dastgan vegnir registrads nagins pegns auter che ipotecas fin ch' il termin d' inscripziun è scadì. 
Cudesch civil svizzer dals 10 da december 1907: Art. 842
Art. 842 
A. Prescripziuns generalas 
I. Intent; relaziun cun la pretensiun che deriva da la relaziun immobigliara 
^1 La brev ipotecara è ina pretensiun persunala ch' è garantida tras in pegn immobigliar. 
^2 Sch' i n' è betg fixà insatge auter, exista la brev ipotecara sper la pretensiun che sto vegnir garantida e che deriva eventualmain da la relaziun immobigliara tranter il creditur ed il debitur. 
^3 En quai che concerna la pretensiun da la brev ipotecara po il debitur far valair objecziuns persunalas che resultan da la relaziun immobigliara envers il creditur sco er envers ils successurs legals che n' èn betg da buna fai. 
Cudesch civil svizzer dals 10 da december 1907: Art. 843
Art. 843 
II. Geners 
La brev ipotecara vegn concepida sco brev ipotecara registrada u sco brev ipotecara sin palpiri. 
Cudesch civil svizzer dals 10 da december 1907: Art. 844
Art. 844 
III. Posiziun dal proprietari 
^1 Concernent il proprietari dal bain immobigliar impegnà, che n' è betg sez debitur, valan las medemas prescripziuns sco quellas che vegnan applitgadas per l' ipoteca. 
^2 Il proprietari po far valair tut las objecziuns che cumpetan al debitur. 
Cudesch civil svizzer dals 10 da december 1907: Art. 845
Art. 845 
IV. Alienaziun. Divisiun 
Per las consequenzas da l' alienaziun e da la divisiun dal bain immobigliar valan las disposiziuns davart l' ipoteca. 
Cudesch civil svizzer dals 10 da december 1907: Art. 846
Art. 846 
V. Pretensiun da la brev ipotecara e convenziuns accessoricas 
1. En general 
^1 La pretensiun che resulta da la brev ipotecara na dastga ni sa referir a la relaziun immobigliara ni cuntegnair cundiziuns u cuntraprestaziuns. 
^2 La brev ipotecara po cuntegnair convenziuns accessoricas areguard il tschains, l' amortisaziun e la desditga sco er autras convenziuns accessoricas che pertutgan la pretensiun che resulta da la brev ipotecara. In renviament ad ina cunvegna separada è admess. 
Cudesch civil svizzer dals 10 da december 1907: Art. 847
Art. 847 
2. Desditga 
^1 Il creditur u il debitur po desdir la brev ipotecara per la fin da mintga mais observond in termin da desditga da 6 mais, nun ch' i saja vegnì fixà insatge auter. 
^2 Ina tala cunvegna na dastga betg prevair in termin da desditga pli curt che 3 mais per il creditur, nun ch' il debitur saja en retard cun il pajament da las amortisaziuns u dals tschains. 
Cudesch civil svizzer dals 10 da december 1907: Art. 848
Art. 848 
VI. Protecziun da la buna fai 
La pretensiun che resulta da la brev ipotecara ed il dretg da pegn existan tenor l' inscripziun per mintga persuna ch' è sa fidada da buna fai sin l' inscripziun en il register funsil. 
Cudesch civil svizzer dals 10 da december 1907: Art. 849
Art. 849 
VII. Objecziuns dal debitur 
^1 Il creditur po far valair mo objecziuns che resultan da l' inscripziun en il register funsil, ch' el ha persunalmain cunter il creditur che porta plant u che resultan dal titel ipotecar en la brev ipotecara sin palpiri. 
^2 Cunvegnas che cuntegnan disposiziuns accessoricas davart la pretensiun che resulta da la brev ipotecara pon vegnir fatgas valair envers il cumprader da buna fai da la brev ipotecara mo, sch' ellas èn inscrittas en il register funsil; en il cas da la brev ipotecara sin palpiri ston ellas ultra da quai resultar dal titel. 
Cudesch civil svizzer dals 10 da december 1907: Art. 850
Art. 850 
VIII. Mandatari 
^1 Tar la constituziun d' ina brev ipotecara po vegnir dà in plainpudair ad ina persuna. Questa persuna sto far ed acceptar pajaments, prender encunter communicaziuns, permetter che bains immobigliars vegnian distgargiads dal pegn e defender generalmain cun tut quità e cun tutta imparzialitad ils interess tant dals crediturs sco er dal debitur e dal proprietari. 
^2 Il num dal mandatari sto vegnir remartgà en il register funsil sco er sin il titel ipotecar. 
^3 Sch' il plainpudair extingua e sche las persunas participadas na vegnan betg perina, prenda il derschader las mesiras necessarias. 
Cudesch civil svizzer dals 10 da december 1907: Art. 851
Art. 851 
IX. Lieu da pajament 
^1 Il debitur sto far tut ils pajaments al domicil dal creditur, nun ch' i saja fixà insatge auter. 
^2 Sch' il domicil dal creditur n' è betg enconuschent u sch' el è vegnì midà per dischavantatg dal debitur, po quel sa deliberar cun deponer il pajament tar l' autoritad cumpetenta da ses agen domicil u da l' anteriur domicil dal creditur. 
Cudesch civil svizzer dals 10 da december 1907: Art. 852
Art. 852 
X. Modificaziuns en la relaziun giuridica 
^1 Sche la relaziun giuridica sa mida a favur dal debitur, en spezial sche ses debit vegn pajà, po il debitur pretender dal creditur ch' el dettia ses consentiment d' inscriver la modificaziun en il register funsil. 
^2 Tar la brev ipotecara sin palpiri remartga l' uffizi dal register funsil questa modificaziun sin il titel. 
^3 Senza questa inscripziun u questa remartga sin il titel na po l' effect da la modificaziun en la relaziun giuridica betg vegnir fatg valair cunter il cumprader da buna fai da la brev ipotecara. 
Cudesch civil svizzer dals 10 da december 1907: Art. 853
Art. 853 
XI. Pajament 
Sche la pretensiun che resulta da la brev ipotecara è pajada, po il debitur pretender dal creditur, che quel: 
1. dettia ses consentiment per transferir la brev ipotecara registrada sin il num dal debitur; u 
2. restitueschia il titel ipotecar da la brev ipotecara sin palpiri senza che quel vegnia annullà. 
Cudesch civil svizzer dals 10 da december 1907: Art. 854
Art. 854 
XII. Fin 
1. Mancanza da creditur 
^1 Sch' i n' exista nagin creditur u sch' il creditur desista da ses dretg da pegn, po il debitur laschar extinguer l' inscripziun u la laschar vinavant en il register funsil. 
^2 Il debitur ha er il dretg da duvrar vinavant la brev ipotecara. 
Cudesch civil svizzer dals 10 da december 1907: Art. 855
Art. 855 
2. Extincziun 
La brev ipotecara sin palpiri na dastga betg vegnir extinguida en il register funsil, avant ch' il titel ipotecar è mess ord vigur u annullà dal derschader. 
Cudesch civil svizzer dals 10 da december 1907: Art. 856
Art. 856 
XIII. Invitaziun al creditur da s' annunziar 
^1 Sch' il creditur d' ina brev ipotecara è nunenconuschent dapi 10 onns e sch' i n' èn vegnids pretendids nagins tschains durant quest temp, po il proprietari dal bain immobigliar impegnà pretender ch' il creditur vegnia envidà dal derschader tras clom public da vulair s' annunziar entaifer 6 mais. 
^2 Sch' il creditur na s' annunzia betg entaifer quest termin e sch' i resulta da la retschertga che la pretensiun n' exista fitg probablamain betg pli, vegn tenor la disposiziun dal derschader: 
1. il dretg da pegn tar la brev ipotecara sin palpiri extinguì en il register funsil; u 
2. la brev ipotecara sin palpiri annullà ed il dretg da pegn extinguì en il register funsil. 
Cudesch civil svizzer dals 10 da december 1907: Art. 857
Art. 857 
B. Brev ipotecara registrada 
I. Constituziun 
^1 La brev ipotecara registrada vegn constituida cun l' inscripziun en il register funsil. 
^2 Ella vegn inscritta sin il num dal creditur u dal proprietari dal bain immobigliar. 
Cudesch civil svizzer dals 10 da december 1907: Art. 858
Art. 858 
II. Transferiment 
^1 La brev ipotecara registrada vegn transferida tras l' inscripziun dal nov creditur en il register funsil sin fundament d' ina decleraziun en scrit dal creditur vegl. 
^2 In effect liberant han mo prestaziuns dal debitur a la persuna ch' è inscritta il mument dal pajament sco creditura en il register funsil. 
Cudesch civil svizzer dals 10 da december 1907: Art. 859
Art. 859 
III. Impegnaziun, sequestraziun e giudida 
^1 La brev ipotecara registrada vegn impegnada tras l' inscripziun dal nov creditur da pegn dal bain movibel en il register funsil sin fundament d' ina decleraziun en scrit dal creditur ch' è inscrit en il register funsil. 
^2 La sequestraziun vegn fatga tras l' inscripziun da la restricziun dal dretg da disponer en il register funsil. 
^3 La giudida vegn constituida cun l' inscripziun en il register funsil. 
Cudesch civil svizzer dals 10 da december 1907: Art. 860
Art. 860 
C. Brev ipotecara sin palpiri 
I. Constituziun 
1. Inscripziun 
^1 Per mintga brev ipotecara sin palpiri che vegn inscritta en il register funsil vegn adina emess in titel ipotecar. 
^2 La brev ipotecara sin palpiri po designar sco ses creditur il titular u ina persuna determinada, particularmain il proprietari dal bain immobigliar sez. 
^3 L' inscripziun posseda tut ses effects gia avant l' emissiun dal titel ipotecar. 
Cudesch civil svizzer dals 10 da december 1907: Art. 861
Art. 861 
2. Titel ipotecar 
^1 La brev ipotecara sin palpiri vegn emessa da l' uffizi dal register funsil. 
^2 Per esser valaivla sto ella vegnir suttascritta da l' administratur dal register funsil. Dal rest fixescha il Cussegl federal sia furma. 
^3 Ella dastga vegnir surdada al creditur u a la persuna incaricada da quel mo cun il consentiment expressiv dal debitur e dal proprietari dal bain immobigliar engrevgià. 
Cudesch civil svizzer dals 10 da december 1907: Art. 862
Art. 862 
II. Protecziun da la buna fai 
^1 Il titel ipotecar ch' è vegnì emess en furma correcta sco brev ipotecara sin palpiri vala tenor ses cuntegn per mintga persuna ch' è sa fidada da buna fai sin quel. 
^2 Sch' il cuntegn dal titel ipotecar na correspunda betg a l' inscripziun u sche quella manca, è decisiv il register funsil. 
^3 Tgi che acquista in tal titel ipotecar da buna fai ha dentant il dretg d' ina indemnisaziun tenor las prescripziuns davart il register funsil. 
Cudesch civil svizzer dals 10 da december 1907: Art. 863
Art. 863 
III. Dretgs dal creditur 
1. Far valair 
^1 La pretensiun che resulta da la brev ipotecara po vegnir alienada, impegnada u insumma fatga valair mo ensemen cun il possess dal titel ipotecar. 
^2 Resalvà resta il dretg da far valair la pretensiun en ils cas ch' il titel ipotecar vegn annullà u ch' el n' è insumma anc betg vegnì emess. 
Cudesch civil svizzer dals 10 da december 1907: Art. 864
Art. 864 
2. Transferiment 
^1 Per transferir la pretensiun che resulta da la brev ipotecara èsi necessari da transferir il titel ipotecar a l' acquistader. 
^2 Sch' il titel ipotecar porta il num d' ina persuna, ston ultra da quai il transferiment ed il num da l' acquistader vegnir menziunads sin il titel. 
Cudesch civil svizzer dals 10 da december 1907: Art. 865
Art. 865 
IV. Annullaziun 
^1 Sch' in titel ipotecar è ì a perder u è vegnì destruì senza l' intenziun da metter fin a l' obligaziun, po il creditur pretender ch' il derschader annulleschia il titel ipotecar e ch' il debitur vegnia obligà da far il pajament; en cas che la pretensiun n' era anc betg scadida, po el pretender ch' i vegnia emess in nov titel ipotecar. 
^2 L' annullaziun vegn fatga tenor las prescripziuns davart l' amortisaziun dals titels al possessur, suenter avair decretà in clom public 6 mais ordavant. 
^3 Da medema maniera po il debitur pretender l' annullaziun, sch' in titel pajà è ì a perder. 
Cudesch civil svizzer dals 10 da december 1907: Art. 866
Art. 866-874 
abolì 
Cudesch civil svizzer dals 10 da december 1907: Art. 875
Art. 875 
A. Obligaziuns per emprests cun dretg da pegn immobigliar 
Obligaziuns per emprests che sa cloman sin il num dals crediturs u sin il possessur pon vegnir garantidas cun in pegn immobigliar: 
1. cun constituir ina ipoteca u ina brev ipotecara per l' entir emprest e cun designar in represchentant per ils crediturs e per il debitur; 
2. cun constituir in dretg da pegn immobigliar per l' entir emprest a favur da l' institut u da la persuna che fa l' emissiun e cun dar in dretg da pegn vi da questa pretensiun ipotecara als crediturs da las obligaziuns. 
Cudesch civil svizzer dals 10 da december 1907: Art. 883
Art. 876-883 
Cudesch civil svizzer dals 10 da december 1907: Art. 884
Art. 884 
A. Pegn manual 
I. Constituziun 
1. Possess dal creditur 
^1 Cun resalva da las excepziuns previsas da la lescha pon chaussas moviblas vegnir impegnadas mo, sche lur possess vegn transferì sin il creditur. 
^2 La persuna che retschaiva en buna fai ina chaussa en pegn survegn il dretg da pegn da quella, er sche l' impegnader n' aveva betg il dretg da disponer da la chaussa; ils dretgs da terzas persunas sin questa chaussa che derivan da l' anteriur possess restan resalvads. 
^3 Il dretg da pegn n' exista betg uschè ditg che l' impegnader mantegna la pussanza exclusiva da la chaussa. 
Cudesch civil svizzer dals 10 da december 1907: Art. 885
Art. 885 
2. Impegnaziun da muvel 
^1 Per garantir pretensiuns d' instituts da daners e d' associaziuns, ch' èn vegnids autorisads da l' autoritad cumpetenta da lur chantun da domicil da far talas fatschentas, poi vegnir constituì in dretg da pegn vi dal muvel, senza transferir il possess, e quai tras l' inscripziun en in register public e tras in avis a l' uffizi da scussiun. 
^2 Il Cussegl federal regla, co ch' il register duai vegnir manà. 
^3 Per l' inscripziun en il register e per las lavurs ch' èn colliadas cun quai pon ils chantuns pretender taxas; els designeschan ils circuls ed ils funcziunaris ch' èn cumpetents da manar quests registers. 
Cudesch civil svizzer dals 10 da december 1907: Art. 886
Art. 886 
3. Impegnaziun posteriura 
Ina chaussa gia dada a pegn po vegnir impegnada da nov tras quai che l' emprim creditur vegn avisà en chaussa en scrit ed envidà da restituir la chaussa al creditur posteriur suenter avair survegnì il pajament ch' el aveva da bun. 
Cudesch civil svizzer dals 10 da december 1907: Art. 887
Art. 887 
4. Impegnaziun tras il creditur 
Il creditur po impegnar ad in auter la chaussa survegnida en pegn mo cun il consentiment da l' impegnader. 
Cudesch civil svizzer dals 10 da december 1907: Art. 888
Art. 888 
II. Fin 
1. Perdita dal possess 
^1 Il dretg da pegn va a fin, uschespert ch' il creditur na posseda betg pli la chaussa impegnada e na po er betg pretender enavos quella da terzs possessurs. 
^2 Il dretg da pegn n' ha nagin effect uschè ditg che la chaussa sa chatta - cun il consentiment dal creditur - en la pussanza exclusiva da l' impegnader. 
Cudesch civil svizzer dals 10 da december 1907: Art. 889
Art. 889 
2. Obligaziun da restituir 
^1 Sch' il dretg da pegn è ì a fin, saja quai tras pajament da la pretensiun u per auters motivs, sto il creditur restituir la chaussa a quel che ha il dretg da quella. 
^2 Avant ch' el n' è betg vegnì cuntentà dal tuttafatg, na sto el restituir ni ina part ni l' entira chaussa. 
Cudesch civil svizzer dals 10 da december 1907: Art. 890
Art. 890 
3. Responsabladad dal creditur 
^1 Il creditur stat bun per il donn che resulta da la reducziun da la valur u da la perdita da la chaussa impegnada, nun ch' el cumprovia ch' il donn è succedì senza sia culpa. 
^2 Sch' il creditur ha alienà u impegnà vinavant arbitrariamain il pegn, stat el bun per tut il donn che resulta da quai. 
Cudesch civil svizzer dals 10 da december 1907: Art. 891
Art. 891 
III. Effects 
1. Dretgs dal creditur 
^1 Il creditur ha il dretg da vegnir pajà or dal retgav ch' è vegnì realisà per il pegn, nun ch' el vegnia cuntentà autramain. 
^2 Il dretg da pegn al dat la garanzia per la pretensiun inclusiv ils tschains tenor contract, ils custs da scussiun ed ils tschains da retard. 
Cudesch civil svizzer dals 10 da december 1907: Art. 892
Art. 892 
2. Dimensiun da la garanzia ipotecara 
^1 Il dretg da pegn engrevgescha la chaussa e sias parts accessoricas. 
^2 Ils fritgs natirals da la chaussa impegnada sto il creditur restituir al proprietari, uschespert ch' els na furman betg pli ina part integrala da la chaussa, nun ch' i dettia ina cunvegna cuntraria. 
^3 Fritgs, ch' èn ina part integrala dal pegn il mument che quel vegn realisà, èn suttamess a la garanzia ipotecara. 
Cudesch civil svizzer dals 10 da december 1907: Art. 893
Art. 893 
3. Rang dals dretgs da pegn 
^1 Sche la medema chaussa è impegnada a plirs crediturs, vegnan quels cuntentads tenor lur rang. 
^2 Il rang vegn stabilì tenor il mument da la constituziun dals dretgs da pegn. 
Cudesch civil svizzer dals 10 da december 1907: Art. 894
Art. 894 
4. Contract da scadenza 
Mintga cunvegna, tenor la quala il creditur duai daventar proprietari dal bain impegnà, sch' el na survegn betg in pajament, è nunvalaivla. 
Cudesch civil svizzer dals 10 da december 1907: Art. 895
Art. 895 
B. Dretg da retenziun 
I. Premissas 
^1 Chaussas moviblas e vaglias ch' èn - cun il consentiment dal debitur - en possess dal creditur, po quel retegnair fin che ses dabun è vegnì pajà, uschenavant ch' il termin da pajar è scadì ed il dabun stat tenor sia natira en in connex cun l' object retegnì. 
^2 Tranter commerziants exista in tal connex, sch' il possess ed il dabun resultan da lur relaziuns da fatschenta. 
^3 Il creditur dastga retegnair chaussas retschavidas da buna fai er, sch' ellas n' appartegnan betg al debitur, uschenavant che terzas persunas n' han betg dretgs che derivan da l' anteriur possess. 
Cudesch civil svizzer dals 10 da december 1907: Art. 896
Art. 896 
II. Excepziuns 
^1 Il dretg da retenziun na po betg vegnir fatg valair per chaussas che na pon betg vegnir realisadas pervia da lur natira. 
^2 La retenziun è medemamain exclusa, sch' ella na sa cunvegn betg cun in' obligaziun surpigliada dal creditur u cun ina prescripziun fatga dal debitur avant u suenter ch' el ha surdà la chaussa, ubain sch' ella cuntrafa a l' urden public. 
Cudesch civil svizzer dals 10 da december 1907: Art. 897
Art. 897 
III. En cas d' insolvenza 
^1 En cas d' insolvenza dal debitur ha il creditur in dretg da retenziun er, sch' il termin da scadenza n' è betg scadì. 
^2 Sche l' insolvenza è resultada u è vegnida enconuschenta al creditur pir suenter che quel ha obtegnì la chaussa, po el far diever da la retenziun, er sch' ella na sa cunvegn betg cun sia obligaziun surpigliada ordavant u cun la prescripziun speziala dal debitur. 
Cudesch civil svizzer dals 10 da december 1907: Art. 898
Art. 898 
IV. Effects 
^1 Sch' il creditur na survegn ni in pajament ni garanzias suffizientas, dastga el realisar la chaussa retegnida, sco sch' i fiss in pegn manual, suenter avair infurmà precedentamain il debitur. 
^2 Sche titels nominals èn vegnids retegnids, sto il funcziunari da scussiun u da concurs - sco represchentant dal debitur - far quai ch' è necessari per la realisaziun. 
Cudesch civil svizzer dals 10 da december 1907: Art. 899
Art. 899 
A. En general 
^1 Pretensiuns ed auters dretgs pon vegnir impegnads, sch' els èn transferibels. 
^2 Il dretg da pegn vi da quels è suttamess a las disposiziuns davart il pegn manual, nun ch' i saja disponì autramain. 
Cudesch civil svizzer dals 10 da december 1907: Art. 900
Art. 900 
B. Constituziun 
I. En cas da pretensiuns cun u senza certificat da debit 
^1 Per impegnar ina pretensiun, per la quala i n' exista betg in document u mo in certificat da debit, sto il contract da pegn esser fatg en scrit ed il titel avant maun sto eventualmain vegnir consegnà al creditur. 
^2 Il creditur e l' impegnader pon communitgar al debitur ch' il pegn saja constituì. 
^3 Per impegnar auters dretgs dovri ultra d' in contract da pegn en scrit la furma previsa per il transferiment. 
Cudesch civil svizzer dals 10 da december 1907: Art. 901
Art. 901 
II. En cas da vaglias 
^1 Per impegnar titels al possessur basti da surdar quels al creditur. 
^2 En cas d' autras vaglias sto il document vegnir surdà ensemen cun in indossament u cun ina decleraziun da cessiun. 
^3 L' impegnaziun da titels contabels sa drizza exclusivamain tenor la Lescha dals 3 d' october 2008 davart ils titels contabels. 
Cudesch civil svizzer dals 10 da december 1907: Art. 902
Art. 902 
III. En cas da titels che represchentan rauba 
^1 Cun impegnar vaglias che represchentan rauba, vegn quella rauba sezza dada a pegn. 
^2 Sch' igl exista ultra d' ina tala vaglia anc in certificat da pegn spezial ( warrant), basta l' impegnaziun da quest certificat da pegn per impegnar la rauba, uschenavant che la constituziun dal pegn vegn inditgada sin questa vaglia ensemen cun l' import da la pretensiun e cun il di da la scadenza. 
Cudesch civil svizzer dals 10 da december 1907: Art. 903
Art. 903 
IV. Impegnaziun posteriura 
L' impegnaziun posteriura d' ina pretensiun è mo valaivla, sch' il creditur da la pretensiun u sch' il creditur posteriur han communitgà quella en scrit a l' anteriur creditur. 
Cudesch civil svizzer dals 10 da december 1907: Art. 904
Art. 904 
C. Effects 
I. Dimensiun da la garanzia ipotecara 
^1 Sch' ina pretensiun che porta tschains u autras prestaziuns accessoricas periodicas, sco dividendas, vegn impegnada, cumpiglia il pegn mo la prestaziun currenta ed il creditur n' ha betg il dretg sin las prestaziuns scadidas, nun ch' i saja vegnì reglà autramain. 
^2 Sche talas entradas accessoricas èn represchentadas tras titels spezials e sche quai n' è betg reglà autramain, valan quellas sco cumpigliadas en il pegn, uschenavant che quel è constituì vi dad ellas en furma correcta. 
Cudesch civil svizzer dals 10 da december 1907: Art. 905
Art. 905 
II. Represchentanza dad aczias impegnadas e da quotas da basa da societads cun responsabladad limitada 
^1 Aczias impegnadas vegnan represchentadas en la radunanza generala dals acziunaris e betg dals crediturs. 
^2 Quotas da basa impegnadas d' ina societad cun responsabladad limitada vegnan represchentadas dals associads e betg dals crediturs en la radunanza dals associads. 
Cudesch civil svizzer dals 10 da december 1907: Art. 906
Art. 906 
III. Administraziun e rembursament 
^1 Sch' ina administraziun conscienziusa pretenda la desditga e l' incassament da la pretensiun impegnada, po il creditur da quella far quai ed il creditur da pegn dastga pretender che quai vegnia fatg. 
^2 Suenter esser infurmà davart l' impegnaziun na dastga il debitur betg far pajaments ad in da quels dus senza il consentiment da l' auter. 
^3 Manca in tal consentiment sto el deponer la summa debitada. 
Cudesch civil svizzer dals 10 da december 1907: Art. 907
Art. 907 
A. Institut d' emprest cunter pegn 
I. Cumpetenza 
^1 Tgi che vul exequir la professiun d' emprestar daners cunter pegn, sto avair in' autorisaziun da la regenza chantunala. 
^2 Ils chantuns pon fixar che questa autorisaziun vegnia dada mo ad instituts publics dal chantun u da las vischnancas sco er ad interpresas d' utilitad publica. 
^3 Ils chantuns pon pretender taxas dals instituts. 
Cudesch civil svizzer dals 10 da december 1907: Art. 908
Art. 908 
II. Durada 
^1 L' autorisaziun vegn dada ad instituts privats mo per in tschert temp, po dentant vegnir renovada. 
^2 Ella po vegnir revocada da tut temp, sche l' institut n' observa betg las disposiziuns, a las qualas el è suttamess. 
Cudesch civil svizzer dals 10 da december 1907: Art. 909
Art. 909 
B. Dretg d' emprest cunter pegn 
I. Constituziun 
L' emprest cunter pegn vegn constituì cun surdar l' object a l' institut cunter ina retschavida da pegn. 
Cudesch civil svizzer dals 10 da december 1907: Art. 910
Art. 910 
II. Effects 
1. Vendita dal pegn 
^1 Sch' il pegn na vegn betg retratg fin il termin fixà, po l' institut laschar vender l' object d' uffizi, suenter avair envidà il debitur tras clom public da pajar ses debit. 
^2 L' institut na po betg far valair ina pretensiun persunala cunter l' emprestader. 
Cudesch civil svizzer dals 10 da december 1907: Art. 911
Art. 911 
2. Dretg sin il surpli 
^1 Sch' i resulta da la vendita in pretsch pli aut che la summa ch' è garantida tras il pegn, sto il surpli vegnir restituì a quel che ha il dretg da quel. 
^2 Pliras pretensiuns cunter il medem creditur dastgan vegnir adidas per quintar il surpli. 
^3 Il dretg dal surpli surannescha 5 onns suenter che la chaussa impegnada è vegnida vendida. 
Cudesch civil svizzer dals 10 da december 1907: Art. 912
Art. 912 
III. Retratga dal pegn 
1. Dretg da retrair 
^1 Fin ch' il pegn n' è betg vendì, po el vegnir retratg da la persuna interessada cunter la restituziun da la retschavida da pegn. 
^2 Sche questa persuna n' è betg en il cas da preschentar la retschavida da pegn, po ella tuttina retrair il pegn suenter ch' il termin fixà per la retratga è scadì, sch' ella è en cas da cumprovar ses dretg. 
^3 6 mais suenter che quest termin è scadì po il pegn vegnir retratg cunter la cumprova dal dretg er, sche l' institut aveva resalvà expressivamain da restituir il pegn mo cunter la retschavida da pegn. 
Cudesch civil svizzer dals 10 da december 1907: Art. 913
Art. 913 
2. Dretgs da l' institut 
^1 Sch' il pegn vegn retratg, ha l' institut il dretg da pretender il tschains per l' entir mais current. 
^2 Sche l' institut ha resalvà expressivamain da dastgar restituir il pegn a mintgin che preschenta la retschavida da pegn, po el far diever da quest dretg, nun ch' el saveva u dueva savair ch' il preschentader da la retschavida haja survegnì quella en possess en moda incorrecta u en moda betg permessa. 
Cudesch civil svizzer dals 10 da december 1907: Art. 914
Art. 914 
C. Cumpra cun il patg da recumpra 
La cumpra da pegns cun il patg da recumpra che vegn exequida en moda professiunala è suttamessa a las disposiziuns davart l' emprest cunter pegn. 
Cudesch civil svizzer dals 10 da december 1907: Art. 915
Art. 915 
D. Reglamentaziun chantunala 
^1 Ils chantuns pon decretar ulteriuras prescripziuns davart la professiun d' emprestar daners cunter pegn. 
^2 … 
Cudesch civil svizzer dals 10 da december 1907: Art. 916
Art. 916-918 
Cudesch civil svizzer dals 10 da december 1907: Art. 919
Art. 919 
A. Noziun e geners 
I. Noziun 
^1 Tgi che ha la pussanza effectiva sur d' ina chaussa, è possessur da la chaussa. 
^2 En cas da servituts funsilas e da grevezzas funsilas ha il diever effectiv dal dretg il medem status sco il possess da chaussas. 
Cudesch civil svizzer dals 10 da december 1907: Art. 920
Art. 920 
II. Possess independent e dependent 
^1 Sch' in possessur ha surdà la chaussa ad in auter per conceder a quel in dretg real limità u in dretg persunal, èn tuts dus possessurs. 
^2 Tgi che posseda ina chaussa sco proprietari, è possessur independent, mintga auter è possessur dependent. 
Cudesch civil svizzer dals 10 da december 1907: Art. 921
Art. 921 
III. Interrupziun transitorica 
Il possess na va betg a perder, sche ses diever vegn impedì u interrut tras fatgs da natira transitorica. 
Cudesch civil svizzer dals 10 da december 1907: Art. 922
Art. 922 
B. Transferiment 
I. Tranter persunas preschentas 
^1 Il possess vegn transferì cun surdar a l' acquistader la chaussa sezza ubain ils meds che al dattan la pussanza sur da la chaussa. 
^2 La surdada è exequida, uschespert che l' acquistader è - cun la voluntad dal possessur anteriur - en la situaziun da far diever da la pussanza sur da la chaussa. 
Cudesch civil svizzer dals 10 da december 1907: Art. 923
Art. 923 
II. Tranter persunas absentas 
Sche la surdada ha lieu tranter absents, è ella exequida, cur che la chaussa è surdada a l' acquistader u a ses substitut. 
Cudesch civil svizzer dals 10 da december 1907: Art. 924
Art. 924 
III. Senza surdada 
^1 Il possess sur d' ina chaussa po vegnir acquistà senza surdada, sch' ina terza persuna u sche l' alienader sez resta possessur da la chaussa sin basa d' ina relaziun giuridica speziala. 
^2 Vers la terza persuna ha questa surdada dal possess in effect pir, cur che l' alienader l' ha infurmà en chaussa. 
^3 La terza persuna po refusar da surdar la chaussa a l' acquistader per ils medems motivs sco quai ch' ella avess pudì refusar da surdar la chaussa a l' alienader. 
Cudesch civil svizzer dals 10 da december 1907: Art. 925
Art. 925 
IV. Titels che represchentan rauba 
^1 Sch' i vegnan emess titels che represchentan rauba ch' è consegnada ad in transportader da rauba u ad in magasin, vala la surdada d' in tal document sco surdada da la rauba sezza. 
^2 Tgi che ha dentant acquistà la rauba da buna fai, ha la precedenza vers quel che ha acquistà ils titels da buna fai. 
Cudesch civil svizzer dals 10 da december 1907: Art. 926
Art. 926 
C. Effects 
I. Protecziun dal possess 
1. Dretg da defensiun 
^1 Mintga possessur dastga sa defender cun forza cunter usurpaziuns. 
^2 Sch' el è vegnì privà da la chaussa tras violenza u en moda clandestina, dastga el sa patrunar immediatamain dal bain immobigliar cun stgatschar l' usurpader e puspè prender davent la chaussa movibla da l' usurpader ch' el ha traplà en flagranti e persequità directamain. 
^3 El sto dentant s' abstegnair da mintga act da violenza che n' è betg giustifitgà tenor las circumstanzas. 
Cudesch civil svizzer dals 10 da december 1907: Art. 927
Art. 927 
2. Plant pervia da privaziun dal possess 
^1 Tgi che ha prendì davent ina chaussa d' in auter tras usurpaziun, è obligà da restituir la chaussa, er sch' el pretenda d' avair in meglier dretg sin la chaussa. 
^2 Sche l' accusà cumprova immediatamain ses meglier dretg e sch' el pudess puspè pretender enavos la chaussa da l' accusader sin basa da quest dretg, po el refusar da restituir la chaussa. 
^3 Cun il plant duai vegnir cuntanschì che la chaussa vegnia restituida e ch' il donn vegnia indemnisà. 
Cudesch civil svizzer dals 10 da december 1907: Art. 928
Art. 928 
3. Plant pervia da disturbi dal possess 
^1 Sch' il possessur vegn disturbà en ses possess tras in' usurpaziun, po el purtar plant cunter il disturbader, er sche quel pretenda d' avair in dretg. 
^2 Cun il plant duai vegnir cuntanschì ch' il disturbi vegnia dismess, che ulteriurs disturbis vegnian tralaschads e ch' il donn vegnia indemnisà. 
Cudesch civil svizzer dals 10 da december 1907: Art. 929
Art. 929 
4. Admissibladad e surannaziun dal plant 
^1 Il plant pervia d' usurpaziun è mo admissibel, sch' il possessur pretenda la restituziun da la chaussa e la dismessa dal disturbi immediatamain suenter ch' el ha survegnì enconuschientscha da l' usurpaziun e da l' usurpader. 
^2 Il plant surannescha suenter 1 onn; quest termin cumenza a currer cun l' usurpaziun u cun il disturbi, e quai er sch' il possessur ha survegnì pir pli tard enconuschientscha da l' usurpaziun e da l' usurpader. 
Cudesch civil svizzer dals 10 da december 1907: Art. 930
Art. 930 
II. Protecziun giuridica 
1. Presumziun da la proprietad 
^1 I vegn presumà ch' il possessur d' ina chaussa movibla saja proprietari da tala. 
^2 Per mintga possessur anteriur exista la presumziun ch' el saja stà proprietari da la chaussa durant il temp che quella era en ses possess. 
Cudesch civil svizzer dals 10 da december 1907: Art. 931
Art. 931 
2. Presumziun en cas da possess dependent 
^1 Tgi che posseda ina chaussa movibla senza vulair esser ses proprietari, po far valair la presumziun da proprietad da la persuna, da la quala el ha survegnì la chaussa en buna fai. 
^2 Sch' insatgi posseda ina chaussa movibla sa referind sin in dretg real limità u sin in dretg persunal, vegn presumada l' existenza da quest dretg; vers la persuna, da la quala el ha survegnì la chaussa, na po el dentant betg far valair questa presumziun. 
Cudesch civil svizzer dals 10 da december 1907: Art. 932
Art. 932 
3. Plant cunter il possessur 
Vers mintga plant po il possessur d' ina chaussa movibla sa referir a la presumziun che pleda a favur da ses meglier dretg, cun resalva da las disposiziuns davart l' usurpaziun u davart il disturbi dal possess. 
Cudesch civil svizzer dals 10 da december 1907: Art. 933
Art. 933 
4. Dretg da disposiziun e da restituziun 
a. Chaussas confidadas 
Il possess da quel che survegn en buna fai ina chaussa movibla sut il titel da proprietad u d' in dretg real limità sto vegnir protegì, er sche la chaussa era vegnida confidada a l' alienader senza l' autorisaziun da la transferir. 
Cudesch civil svizzer dals 10 da december 1907: Art. 934
Art. 934 
b. Chaussas persas 
^1 Il possessur, dal qual ina chaussa movibla è vegnida engulada, è ida a perder u è vegnida prendida davent autramain cunter sia voluntad, la po pretender enavos da mintga acquistader durant 5 onns. L' artitgel 722 resta resalvà. 
1^bis Il dretg da pretender enavos in bain cultural en il senn da l' artitgel 2 alinea 1 da la Lescha federala dals 20 da zercladur 2003 davart il transferiment da bains culturals, ch' è vegnì prendì davent cunter la voluntad dal proprietari, surannescha 1 onn suenter ch' il proprietari ha survegnì enconuschientscha dal fatg, nua e tar tgi ch' il bain cultural sa chatta, il pli tard dentant 30 onns suenter ch' el è vegnì prendì davent. 
^2 Sche la chaussa è vegnida acquistada sin in ingiant public, sin il martgà u d' in commerziant che martgadescha cun rauba da la medema spezia, po ella vegnir pretendida enavos da l' emprim acquistader e da mintga acquistader posteriur mo cun indemnisar il pretsch ch' el aveva pajà. 
^3 Dal rest ha la restituziun lieu tenor las prescripziuns davart ils dretgs dal possessur da buna fai. 
Cudesch civil svizzer dals 10 da december 1907: Art. 935
Art. 935 
c. Daners e titels al purtader 
Daners e titels al purtader na pon betg vegnir pretendids enavos da l' acquistader da buna fai, er sch' els èn vegnids prendids davent dal possessur cunter sia voluntad. 
Cudesch civil svizzer dals 10 da december 1907: Art. 936
Art. 936 
d. Mala fai 
^1 Tgi che n' ha betg acquistà il possess d' ina chaussa movibla en buna fai, po vegnir sfurzà da tut temp dal possessur anteriur da dar enavos la chaussa. 
^2 Sche er il possessur anteriur n' aveva betg acquistà la chaussa en buna fai, na po el betg pretender enavos la chaussa d' in possessur posteriur. 
Cudesch civil svizzer dals 10 da december 1907: Art. 937
Art. 937 
5. Presumziun en cas da bains immobigliars 
^1 Areguard ils bains immobigliars inscrits en il register funsil existan ina presumziun dal dretg ed in plant davart il possess mo per la persuna inscritta. 
^2 Tgi che ha dentant la pussanza effectiva sur dal bain immobigliar, po purtar plant pervia d' usurpaziun u pervia da disturbi dal possess. 
Cudesch civil svizzer dals 10 da december 1907: Art. 938
Art. 938 
III. Responsabladad 
1. Possessur da buna fai 
a. Giudida 
^1 Tgi che posseda ina chaussa en buna fai e giauda la chaussa tenor ses dretg presumà, na sto betg indemnisar il creditur. 
^2 El na sto betg remplazzar quai che va a perder u che vegn donnegià tras questa giudida. 
Cudesch civil svizzer dals 10 da december 1907: Art. 939
Art. 939 
b. Pretensiuns d' indemnisaziun 
^1 Sch' il creditur pretenda la restituziun da la chaussa, po il possessur da buna fai pretender ina indemnisaziun da las expensas necessarias ed utilas e refusar l' extradiziun, fin ch' el ha survegnì l' indemnisaziun. 
^2 Per autras expensas na po el betg pretender ina indemnisaziun; sch' ina tala na vegn betg offrida ad el, dastga el dentant, avant che restituir la chaussa, deducir las expensas ch' el ha fatg, uschenavant che quai sa lascha far senza donnegiar la chaussa sezza. 
^3 Ils fritgs retratgs dal possessur vegnan mess a quint a l' indemnisaziun che po vegnir pretendida per las expensas. 
Cudesch civil svizzer dals 10 da december 1907: Art. 940
Art. 940 
2. Possessur da mala fai 
^1 Tgi che posseda ina chaussa en mala fai, la sto dar enavos al creditur ed indemnisar tut ils donns chaschunads tras la retenziun sco er ils fritgs racoltads u tralaschads da racoltar. 
^2 El po pretender ina indemnisaziun mo per quellas expensas che fissan stadas necessarias er per il creditur. 
^3 Uscheditg ch' il possessur na sa betg, a tgi ch' el duai dar enavos la chaussa, sto el star bun mo per donns chaschunads per sia culpa. 
Cudesch civil svizzer dals 10 da december 1907: Art. 941
Art. 941 
IV. Acquist tras giudida 
Il possessur che ha il dretg sin l' acquist tras giudida dastga quintar il possess da ses antecessur tar ses possess, sche er il possess da ses antecessur aveva las qualitads per l' acquist tras giudida. 
Cudesch civil svizzer dals 10 da december 1907: Art. 942
Art. 942 
A. Instituziun 
I. Register funsil 
1. En general 
^1 Davart ils dretgs vi dals bains immobigliars vegn manà in register funsil. 
^2 Il register funsil consista dal register principal e dals documents cumplettants sco plans, sco registers dals bains immobigliars, sco mussaments e sco descripziuns dals bains immobigliars e dal diari. 
^3 Il register funsil po vegnir manà sin palpiri u cun agid da l' informatica. 
^4 En cas ch' il register funsil vegn manà cun agid da l' informatica, survegnan las datas ils effects giuridics, sch' ellas èn arcunadas en urden en il sistem e sch' ils apparats da l' uffizi dal register funsil permettan da las leger - grazia als meds d' agid tecnics - sco texts e sco cifras u en furma da plans. 
Cudesch civil svizzer dals 10 da december 1907: Art. 943
Art. 943 
2. Inscripziun 
a. Object 
^1 Sco bains immobigliars vegnan inscrits en il register funsil: 
1. las immobiglias; 
2. ils dretgs independents e permanents vi da bains immobigliars; 
3. las minieras; 
4. las parts da cumproprietad vi da bains immobigliars. 
^2 In' ordinaziun dal Cussegl federal fixescha pli detagliadamain las premissas e la moda e maniera per inscriver ils dretgs independents e permanents, las minieras e las parts da cumproprietad vi dals bains immobigliars en il register funsil. 
Cudesch civil svizzer dals 10 da december 1907: Art. 944
Art. 944 
b. Excepziuns 
^1 Ils bains immobigliars che na sa chattan betg en proprietad privata e quels che servan al diever public vegnan inscrits en il register funsil mo, sch' igl existan vidlonder dretgs reals che duain vegnir inscrits u sch' il dretg chantunal prescriva d' als inscriver. 
^2 Sch' in bain immobigliar inscrit en il register funsil sa mida en in tal che na dovra betg vegnir inscrit, vegn el exclus dal register funsil. 
^3 … 
Cudesch civil svizzer dals 10 da december 1907: Art. 945
Art. 945 
3. Registers 
a. Register principal 
^1 Mintga bain immobigliar obtegna in agen fegl ed in agen numer en il register principal. 
^2 La procedura che sto vegnir observada tar la partiziun d' in bain immobigliar u en cas d' ina reuniun da plirs bains immobigliars, vegn fixada tras in' ordinaziun dal Cussegl federal. 
Cudesch civil svizzer dals 10 da december 1907: Art. 946
Art. 946 
b. Fegl dal register funsil 
^1 Mintga fegl è dividì en differentas rubricas, nua ch' i vegn inscrit: 
1. la proprietad; 
2. las servituts e las grevezzas funsilas ch' èn colliadas cun il bain immobigliar u che giaschan sin quel; 
3. ils dretgs da pegn, cun ils quals il bain immobigliar è engrevgià. 
^2 Sin dumonda dal proprietari vegnan las appartegnientschas inscrittas en il register funsil, e sche quai è capità, pon ellas vegnir stritgadas or dal register funsil mo cun il consentiment da tut las persunas che possedan dretgs confermads en il register. 
Cudesch civil svizzer dals 10 da december 1907: Art. 947
Art. 947 
c. Fegls collectivs 
^1 Cun il consentiment dal proprietari pon plirs bains immobigliars vegnir inscrits sin il medem fegl, er sch' els na cunfinan betg in cun l' auter. 
^2 Las inscripziuns fatgas sin quest fegl valan per tut quests bains immobigliars ensemen, cun excepziun da las servituts funsilas. 
^3 Il proprietari po pretender da tut temp che singuls bains immobigliars vegnian puspè zavrads or dal fegl collectiv, cun resalva dals dretgs ch' existan londervi. 
Cudesch civil svizzer dals 10 da december 1907: Art. 948
Art. 948 
d. Diari, mussaments 
^1 Las annunzias per l' inscripziun en il register funsil vegnan inscrittas senza retard en il diari tenor l' urden cronologic cun inditgar la persuna che annunzia e l' object ch' ella annunzia. 
^2 Ils mussaments, sin fundament dals quals las inscripziuns vegnan fatgas, ston vegnir ordinads en moda adequata e ston vegnir tegnids en salv. 
^3 En ils chantuns che surlaschan la documentaziun publica a l' administratur dal register funsil, pon ils mussaments vegnir remplazzads tras in protocol; las inscripziuns en quel valan sco document public. 
Cudesch civil svizzer dals 10 da december 1907: Art. 949
Art. 949 
4. Ordinaziuns 
a. En general 
^1 Il Cussegl federal fixescha ils formulars per il register funsil, decretescha las ordinaziuns necessarias e po prescriver da manar registers auxiliars per reglar ils fatgs dal register funsil. 
^2 Concernent las inscripziuns dals dretgs reals vi da bains immobigliars ch' èn suttamess al dretg chantunal, èn ils chantuns autorisads da decretar disposiziuns spezialas che ston dentant vegnir approvadas da la Confederaziun per esser valaivlas. 
Cudesch civil svizzer dals 10 da december 1907: Art. 949a
Art. 949a 
b. Gestiun dal register funsil cun agid da l' informatica 
^1 In chantun che vul manar il register funsil cun agid da l' informatica basegna in' autorisaziun dal Departament federal da giustia e polizia. 
^2 Il Cussegl federal regla: 
1. la procedura d' autorisaziun; 
2. la dimensiun ed ils detagls tecnics da la gestiun dal register funsil cun agid da l' informatica, en spezial il proceder, tras il qual las registraziuns survegnan vigur legala; 
3. sche e sut tge premissas che la correspundenza cun l' uffizi dal register funsil è admissibla sin via electronica; 
4. sche e sut tge premissas che las datas dal register principal, che pon vegnir consultadas senza ina cumprova da l' interess, vegnan messas a disposiziun a la publicitad; 
5. l' access a las datas, la registraziun da las consultaziuns sco er las premissas per la privaziun da l' autorisaziun d' access en cas d' ina applicaziun abusiva; 
6. la protecziun da datas; 
7. la conservaziun da las datas a lunga vista e lur archivaziun. 
^3 Il Departament federal da giustia e polizia sco er il Departament federal da defensiun, protecziun da la populaziun e sport defineschan models da datas ed interfatschas unitaras per il register funsil e per la mesiraziun uffiziala. 
Cudesch civil svizzer dals 10 da december 1907: Art. 950
Art. 950 
5. Mesiraziun uffiziala 
^1 Ils singuls bains immobigliars vegnan inscrits e descrits en il register funsil tenor in plan che sa basa per regla sin ina mesiraziun uffiziala. 
^2 La Lescha federala dals 5 d' october 2007 davart la geoinfurmaziun regla las pretensiuns qualitativas e tecnicas a la mesiraziun uffiziala. 
Cudesch civil svizzer dals 10 da december 1907: Art. 951
Art. 951 
II. Gestiun dal register funsil 
1. Circuls 
a. Appartegnientscha 
^1 Per manar ils registers funsils vegnan furmads circuls. 
^2 Ils bains immobigliars vegnan inscrits en il register funsil dal circul, en il qual els èn situads. 
Cudesch civil svizzer dals 10 da december 1907: Art. 952
Art. 952 
b. Bains immobigliars en plirs circuls 
^1 In bain immobigliar situà en plirs circuls vegn inscrit en il register funsil da mintgin da quels, renviond al register dals auters circuls. 
^2 Las annunzias e las inscripziuns che constitueschan dretgs reals ston vegnir fatgas tar il register funsil dal circul, nua ch' è situada la part la pli gronda dal bain immobigliar. 
^3 L' administratur dal register funsil sto communitgar las inscripziuns en quest register funsil als uffizis dals auters circuls. 
Cudesch civil svizzer dals 10 da december 1907: Art. 953
Art. 953 
2. Uffizis dal register funsil 
^1 L' instituziun dals uffizis dal register funsil, la furmaziun dals circuls, la nominaziun e la salarisaziun dals funcziunaris sco er la surveglianza èn chaussa dals chantuns. 
^2 Las prescripziuns chantunalas, cun excepziun da quellas concernent la nominaziun e concernent la salarisaziun dals funcziunaris, ston vegnir approvadas dal Cussegl federal. 
Cudesch civil svizzer dals 10 da december 1907: Art. 954
Art. 954 
3. Taxas 
^1 Ils chantuns dastgan pretender taxas per las inscripziuns en il register funsil e per las lavurs da mesiraziun ch' èn colliadas cun questas inscripziuns. 
^2 I na dastgan betg vegnir pretendidas taxas per las inscripziuns che stattan en connex cun meglieraziuns dal terren u cun in barat da terren per cuntanscher in' arrundaziun da bains agriculs. 
Cudesch civil svizzer dals 10 da december 1907: Art. 955
Art. 955 
III. Responsabladad 
^1 Ils chantuns èn responsabels per tut ils donns che naschan dal manar il register funsil. 
^2 Els pon prender regress sin ils funcziunaris e sin ils emploiads da l' administraziun dal register funsil sco er sin ils organs da la surveglianza directa, uschenavant ch' ina da questas persunas ha ina culpa. 
^3 Els pon pretender ina garanzia dals funcziunaris e dals emploiads. 
Cudesch civil svizzer dals 10 da december 1907: Art. 956
Art. 956 
IV. Surveglianza administrativa 
^1 La gestiun dals uffizis dal register funsil è suttamessa a la surveglianza administrativa dals chantuns. 
^2 La Confederaziun ha la surveglianza suprema. 
Cudesch civil svizzer dals 10 da december 1907: Art. 956a
Art. 956a 
V. Protecziun giuridica 
1. Dretg da far recurs 
^1 Cunter ina disposiziun ch' è vegnida decretada da l' uffizi dal register funsil poi vegnir fatg recurs tar l' autoritad designada dal chantun; sco disposiziun vala er la refusa u il retardament nungiustifitgà d' in act uffizial. 
^2 Il dretg da far recurs han: 
1. persunas ch' èn pertutgadas spezialmain d' ina disposiziun da l' uffizi dal register funsil e che han in interess ch' è degn da vegnir protegì vi da l' annullaziun u vi da la midada da quella; 
2. l' autoritad chantunala da surveglianza administrativa, sch' il dretg chantunal prevesa per ella il dretg da far recurs; 
3. l' autoritada da surveglianza suprema da la Confederaziun. 
^3 Cunter ina inscripziun, ina midada u in' extincziun da dretgs reals u da prenotaziuns fatgas en il register principal na poi betg pli vegnir fatg recurs. 
Cudesch civil svizzer dals 10 da december 1907: Art. 956b
Art. 956b 
2. Procedura da recurs 
^1 Il termin per far recurs tar l' instanza chantunala da recurs importa 30 dis. 
^2 Cunter la refusa u il retardament d' in act uffizial tras l' uffizi dal register funsil poi vegnir fatg recurs da tut temp. 
Cudesch civil svizzer dals 10 da december 1907: Art. 957
Art. 957 
Cudesch civil svizzer dals 10 da december 1907: Art. 958
Art. 958 
B. Inscripziun 
I. Inscripziuns en il register funsil 
1. Proprietad e dretgs reals 
En il register funsil vegnan inscrits ils suandants dretgs vi da bains immobigliars: 
1. la proprietad; 
2. las servituts e las grevezzas funsilas; 
3. ils dretgs da pegn. 
Cudesch civil svizzer dals 10 da december 1907: Art. 959
Art. 959 
2. Prenotaziuns: 
a. Dretgs persunals 
^1 Dretgs persunals pon vegnir prenotads en il register funsil, sche quai è previs explicitamain da la lescha, sco en cas dal dretg da precumpra e dal dretg da recumpra, dal dretg da cumpra e dals contracts da fittanza e da locaziun. 
^2 Cun la prenotaziun en il register funsil survegnan els forza e vigur vers tut ils auters dretgs che vegnan acquistads pli tard. 
Cudesch civil svizzer dals 10 da december 1907: Art. 960
Art. 960 
b. Restricziuns dal dretg da disponer 
^1 Restricziuns dal dretg da disponer per singuls bains immobigliars pon vegnir prenotadas en il register funsil: 
1. sin basa d' ina ordinaziun uffiziala per garantir pretensiuns dispitaivlas u exequiblas; 
2. sin basa d' ina sequestraziun; 
3. sin basa d' in act giuridic, per il qual la lescha prevesa ch' el vegnia prenotà en il register funsil, sco per las aspectativas da l' ertavel posteriur. 
^2 Cun la prenotaziun en il register funsil survegnan las restricziuns dal dretg da disponer forza e vigur vers tut ils auters dretgs che vegnan acquistads pli tard. 
Cudesch civil svizzer dals 10 da december 1907: Art. 961
Art. 961 
c. Inscripziun provisorica 
^1 Inscripziuns provisoricas pon vegnir prenotadas en il register funsil: 
1. per garantir dretgs reals pretendids; 
2. en cas da la cumplettaziun dal document da legitimaziun ch' è admessa da la lescha. 
^2 Questas inscripziuns vegnan fatgas cun il consentiment da tut ils participads u sin prescripziun dal derschader ed han per consequenza ch' il dretg real ha ses effects a partir dal mument ch' el vegn prenotà, per il cas ch' el vegn constatà pli tard. 
^3 Il derschader decida davart la dumonda e permetta la prenotaziun, suenter ch' il petent ha fatg plausibla l' existenza dal dretg, stabilind exactamain la durada ed ils effects da l' inscripziun e fixond - en cas da basegn - in termin per far valair la pretensiun davant dretgira. 
Cudesch civil svizzer dals 10 da december 1907: Art. 961a
Art. 961a 
d. Inscripziun da dretgs posteriurs 
Ina prenotaziun n' impedescha betg che dretgs d' in grad posteriur vegnian inscrits. 
Cudesch civil svizzer dals 10 da december 1907: Art. 962
Art. 962 
II. Menziuns 
1. Da restricziuns da dretg public 
^1 La communitad u in auter institut ch' è responsabel per incumbensas publicas sto laschar menziunar en il register funsil las restricziuns da la proprietad dal dretg public disponidas per in bain immobigliar, che limiteschan duraivlamain il dretg d' utilisar u da disponer dal bain immobigliar u che imponan al proprietari in' obligaziun che sa referescha al bain immobigliar. 
^2 Sche la restricziun da la proprietad extingua, sto la communitad u l' institut ch' è responsabel per incumbensas publicas procurar che la menziun vegnia stizzada dal register funsil. Sche la communitad u l' institut ch' è responsabel per incumbensas publicas resta passiv, po l' uffizi dal register funsil stizzar la menziun d' uffizi. 
^3 Il Cussegl federal fixescha en tge champs dal dretg chantunal che las restricziuns da la proprietad ston vegnir menziunadas en il register funsil. Ils chantuns pon prevair ulteriuras menziuns. Els fan ina glista da las categorias da menziuns correspundentas e communitgeschan quella a la Confederaziun. 
Cudesch civil svizzer dals 10 da december 1907: Art. 962a
Art. 962a 
2. Da represchentanzas 
En il register funsil pon vegnir menziunads: 
1. il represchentant legal, sin sia dumonda u sin dumonda da l' autoritad cumpetenta; 
2. l' administratur d' ierta, il represchentant dals ertavels, il liquidatur uffizial e l' executur dal testament, sin lur dumonda u sin dumonda d' in ertavel u da l' autoritad cumpetenta; 
3. il represchentant d' in proprietari, d' in creditur ipotecar u d' in giudider da la servitut nunchattabel, sin sia dumonda u sin dumonda dal derschader; 
4. il represchentant d' ina persuna giuridica u d' in auter subject giuridic en cas ch' i mancan ils organs prescrits, sin sia dumonda u sin dumonda dal derschader; 
5. l' administratur da la cuminanza da proprietaris en condomini, sin sia dumonda u sin dumonda da la radunanza dals proprietaris en condomini u dal derschader. 
Cudesch civil svizzer dals 10 da december 1907: Art. 963
Art. 963 
III. Premissa da l' inscripziun 
1. Annunzias 
a. En cas d' inscripziuns 
^1 Las inscripziuns vegnan fatgas sin fundament d' ina decleraziun en scrit dal proprietari dal bain immobigliar, sin il qual sa referescha la disposiziun. 
^2 I na dovra betg ina tala decleraziun dal proprietari, sche l' acquistader po sa fundar sin ina prescripziun da la lescha, sin ina sentenzia cun vigur legala u sin in auter document ch' è equivalent a la sentenzia. 
^3 Ils funcziunaris ch' èn incaricads cun la documentaziun publica pon vegnir incumbensads dals chantuns d' annunziar sez l' inscripziun da las fatschentas ch' els han documentà. 
Cudesch civil svizzer dals 10 da december 1907: Art. 964
Art. 964 
b. En cas d' extincziuns 
^1 Per extinguer u per modifitgar ina inscripziun dovri ina decleraziun en scrit da las persunas che han il dretg da far quai tenor quella inscripziun. 
^2 Questa decleraziun po vegnir dada cun la suttascripziun en il diari. 
Cudesch civil svizzer dals 10 da december 1907: Art. 965
Art. 965 
2. Documents da legitimaziun 
a. Document valaivel 
^1 Disposiziuns en il register funsil sco inscripziuns, midadas u extincziuns dastgan en mintga cas vegnir fatgas mo cun preschentar in document da legitimaziun davart il dretg da disponer e davart il motiv giuridic. 
^2 Il dretg da disponer vegn stabilì cun il mussament ch' il petent saja la persuna legitimada per quai tenor las indicaziuns en il register funsil u haja in plainpudair da questa persuna. 
^3 Il motiv giuridic vegn stabilì cun il mussament che las furmas prescrittas per sia valaivladad sajan vegnidas ademplidas. 
Cudesch civil svizzer dals 10 da december 1907: Art. 966
Art. 966 
b. Cumplettaziun dal document da legitimaziun 
^1 Sch' il document da legitimaziun necessari na vegn betg preschentà, vegn refusada l' annunzia per far ina inscripziun en il register funsil. 
^2 Sch' il motiv giuridic è dentant avant maun e sch' i sa tracta mo da cumplettar il document da legitimaziun davart il dretg da disponer, po vegnir fatga ina inscripziun provisorica cun il consentiment dal proprietari u sin disposiziun dal derschader. 
Cudesch civil svizzer dals 10 da december 1907: Art. 967
Art. 967 
IV. Moda d' inscriver 
1. En general 
^1 Las inscripziuns en il register principal vegnan fatgas tenor la successiun sco che las annunzias vegnan inoltradas u sco che las documentaziuns ubain las decleraziuns vegnan suttascrittas davant l' administratur dal register funsil. 
^2 Sin giavisch vegni dà als participads in extract davart tut las inscripziuns. 
^3 La furma da l' inscripziun e da l' extincziun sco er dals extracts vegn fixada tras in' ordinaziun dal Cussegl federal. 
Cudesch civil svizzer dals 10 da december 1907: Art. 968
Art. 968 
2. En cas da servituts 
L' inscripziun e l' extincziun da las servituts funsilas vegnan fatgas sin il fegl dal bain immobigliar dominant e sin il fegl dal bain immobigliar engrevgià. 
Cudesch civil svizzer dals 10 da december 1907: Art. 969
Art. 969 
V. Obligaziun d' annunzia 
^1 L' administratur dal register funsil sto communitgar als participads tut las inscripziuns ch' èn vegnidas fatgas senza lur savair; en spezial communitgescha el a las persunas autorisadas, da las qualas il dretg da precumpra è prenotà en il register funsil u exista tenor la lescha e resorta dal register funsil, l' acquist da la proprietad tras ina terza persuna. 
^2 Ils termins ch' èn fixads per contestar talas inscripziuns cumenzan cun la data da la communicaziun. 
Cudesch civil svizzer dals 10 da december 1907: Art. 970
Art. 970 
C. Publicitad dal register funsil 
I. Infurmaziuns ed invista 
^1 Tgi che cumprova in interess, ha il dretg da prender invista dal register funsil e da survegnir in extract da quel. 
^2 Senza in tal interess ha mintga persuna il dretg da survegnir infurmaziuns davart las suandantas datas dal register principal: 
1. la designaziun dal bain immobigliar e la descripziun dal bain immobigliar; 
2. il num e l' identificaziun dal proprietari; 
3. la furma da proprietad e la data d' acquist. 
^3 Il Cussegl federal designescha las ulteriuras indicaziuns concernent servituts, grevezzas funsilas ed annotaziuns che dastgan vegnir rendidas publicas senza stuair cumprovar in interess. En quest connex resguarda el la protecziun da la persunalitad. 
^4 L' objecziun ch' insatgi n' enconuscheva betg ina inscripziun dal register funsil, na vegn betg acceptada. 
Cudesch civil svizzer dals 10 da december 1907: Art. 970a
Art. 970a 
II. Publicaziuns 
^1 Ils chantuns pon prevair la publicaziun da l' acquist da la proprietad vi da bains immobigliars. 
^2 La cuntraprestaziun en cas d' ina partiziun da l' ierta, en cas d' ina ierta anticipada, en cas d' in contract matrimonial u en cas d' ina liquidaziun dals bains matrimonials na dastga betg vegnir publitgada. 
Cudesch civil svizzer dals 10 da december 1907: Art. 971
Art. 971 
D. Effects 
I. En cas da mancanza d' ina inscripziun 
^1 Nua ch' igl e prescrit da far l' inscripziun en il register funsil per constituir in dretg real, exista quel sco dretg real mo, sche l' inscripziun è vegnida fatga. 
^2 En il rom da l' inscripziun po il cuntegn d' in dretg vegnir cumprovà cun ils mussaments u en autra moda. 
Cudesch civil svizzer dals 10 da december 1907: Art. 972
Art. 972 
II. En cas d' ina inscripziun 
1. En general 
^1 Ils dretgs reals naschan e survegnan lur rang e lur data tras l' inscripziun en il register principal. 
^2 Lur effects cumenzan cun il mument da l' inscripziun en il diari, premess ch' ils mussaments legals sajan vegnids agiuntads a l' annunzia u sajan, en cas d' ina inscripziun provisorica, vegnids preschentads posteriuramain anc ad ura. 
^3 En ils chantuns, nua che la documentaziun publica è confidada a l' administratur dal register funsil e vegn fatga tras l' inscripziun en in protocol, remplazza quella l' inscripziun en il diari. 
Cudesch civil svizzer dals 10 da december 1907: Art. 973
Art. 973 
2. Vers terzas persunas da buna fai 
^1 Tgi che ha acquistà proprietad u auters dretgs reals, sa basond en buna fai sin ina inscripziun en il register funsil, sto vegnir protegì en quest acquist. 
^2 Questa disposiziun na vala betg per cunfins da bains immobigliars en ils territoris ch' èn designads dal chantun sco territoris cun spustaments da terren. 
Cudesch civil svizzer dals 10 da december 1907: Art. 974
Art. 974 
3. Vers terzas persunas da mala fai 
^1 Sch' in dretg real è inscrit nungiustifitgadamain en il register funsil, na po ina terza persuna betg sa referir a l' inscripziun, sch' ella enconuscha u duess enconuscher la mancanza. 
^2 Ina inscripziun è nungiustifitgada, sch' ella è vegnida fatga senza in motiv giuridic u sin fundament d' in act giuridic nunliant. 
^3 Tgi ch' è violà en in dretg real tras ina tala inscripziun, po far valair directamain vers la persuna da mala fai che l' inscripziun saja manglusa. 
Cudesch civil svizzer dals 10 da december 1907: Art. 974a
Art. 974a 
E. Extincziun e modificaziun da las inscripziuns 
I. Rectificaziun 
1. En cas da divisiun d' in bain immobigliar 
^1 Sch' in bain immobigliar vegn dividì, ston vegnir rectifitgadas per mintga parcella las servituts, las prenotaziuns e las menziuns. 
^2 Il proprietari dal bain immobigliar che vegn dividì sto inditgar a l' uffizi dal register funsil, tge inscripziuns che duain vegnir stizzadas e tgeninas che duain vegnir transferidas sin las parcellas. Cas cuntrari sto la dumonda da divisiun vegnir refusada. 
^3 Schi resulta dals mussaments u da las circumstanzas ch' ina inscripziun na pertutga betg ina parcella, sto quella vegnir stizzada per questa parcella. La procedura sa drizza tenor las disposiziuns davart l' extincziun d' ina inscripziun. 
Cudesch civil svizzer dals 10 da december 1907: Art. 974b
Art. 974b 
2. En cas da reuniun da bains immobigliars 
^1 Plirs bains immobigliars d' in proprietari pon vegnir reunids mo, sch' i na ston betg vegnir transferids dretgs da pegn immobigliar u grevezzas funsilas dals singuls bains immobigliars sin il bain immobigliar reunì u sch' ils crediturs dattan il consentiment per quai. 
^2 Sch' igl èn inscrittas servituts, prenotaziuns u menziuns ch' engrevgeschan ils bains immobigliars, pon quels vegnir reunids mo, sche las persunas autorisadas dattan lur consentiment u sche quellas na vegnan betg restrenschidas en lur dretgs pervia da la natira da las grevezzas. 
^3 Sche las servituts, las prenotaziuns u las menziuns èn inscrittas a favur dals bains immobigliars, pon quels vegnir reunids mo, sch' ils proprietaris dals bains immobigliars engrevgiads dattan lur consentiment u sche la grevezza na s' augmenta betg tras la reuniun. 
^4 Las disposiziuns davart la rectificaziun en cas da divisiun d' in bain immobigliar pon vegnir applitgadas tenor il senn. 
Cudesch civil svizzer dals 10 da december 1907: Art. 975
Art. 975 
II. Inscripziuns nungiustifitgadas 
^1 Sch' in dretg real è inscrit nungiustifitgadamain en il register funsil u sch' ina inscripziun correcta è vegnida extinguida u midada nungiustifitgadamain, po mintgin ch' è vegnì violà qua tras en ses dretgs reals pretender che l' inscripziun vegnia extinguida u modifitgada. 
^2 Resalvads restan ils dretgs reals ch' èn vegnids acquistads da terzas persunas da buna fai sin fundament da l' inscripziun e las pretensiuns d' indemnisaziun. 
Cudesch civil svizzer dals 10 da december 1907: Art. 976
Art. 976 
III. Extincziun facilitada 
1. Inscripziuns senza dubi irrelevantas 
L' uffizi dal register funsil po extinguer d' uffizi ina inscripziun, sche quella: 
1. è limitada temporarmain ed è daventada giuridicamain irrelevanta, perquai ch' il termin è scadì; 
2. pertutga in dretg d' ina persuna morta che na po betg vegnir transferì u ertà; 
3. na po betg pertutgar il bain immobigliar pervia da la situaziun locala; 
4. pertutga in bain immobigliar ch' è svanì. 
Cudesch civil svizzer dals 10 da december 1907: Art. 976a
Art. 976a 
2. Autras inscripziuns 
a. En general 
^1 Sch' ina inscripziun n' ha cun gronda probabilitad nagina impurtanza giuridica, en spezial perquai ch' ella na pertutga betg il bain immobigliar tenor ils mussaments u pervia da las circumstanzas, po mintga persuna che vegn engrevgiada tras quella pretender l' extincziun. 
^2 Sche l' uffizi dal register funsil è da l' avis che la pretensiun saja giustifitgada, communitgescha el a la persuna autorisada ch' el vegnia ad extinguer l' inscripziun, nun ch' ella fetschia entaifer 30 dis protesta cunter l' extincziun tar l' uffizi dal register funsil. 
Cudesch civil svizzer dals 10 da december 1907: Art. 976b
Art. 976b 
b. En cas da protesta 
^1 Sche la persuna autorisada fa protesta, examinescha l' uffizi dal register funsil da nov la pretensiun d' extincziun sin dumonda da la persuna engrevgiada. 
^2 Sche l' uffizi dal register funsil concluda d' acceptar la pretensiun malgrà la protesta, communitgescha el a la persuna autorisada, ch' el vegnia ad extinguer l' inscripziun en il register funsil, nun ch' ella fetschia enteifer 3 mais recurs tar la dretgira per laschar constatar, sche l' inscripziun haja ina impurtanza giuridica. 
Cudesch civil svizzer dals 10 da december 1907: Art. 976c
Art. 976c 
3. Procedura da rectificaziun publica 
^1 Sche las relaziuns èn sa midadas facticamain u giuridicamain en in territori e sch' in dumber pli grond da servituts, da prenotaziuns u da menziuns è daventà dal tuttafatg u per gronda part obsolet pervia da quai u sche la situaziun n' è betg pli clera, po l' autoritad designada dal chantun decretar la rectificaziun en quest territori. 
^2 Quest decret sto vegnir menziunà sin ils fegls correspundents dal register funsil. 
^3 Ils chantuns reglan ils detagls e la procedura. Els pon facilitar anc pli fitg las rectificaziuns u decretar prescripziuns che divergeschan dal dretg federal. 
Cudesch civil svizzer dals 10 da december 1907: Art. 977
Art. 977 
IV. Correcturas 
^1 L' administratur dal register funsil na dastga far naginas correcturas senza il consentiment en scrit dals participads, nun ch' i saja avant maun ina disposiziun dal derschader. 
^2 Empè da curreger ina inscripziun faussa, po quella vegnir extinguida e fatga da nov. 
^3 Simpels sbagls da scriver vegnan curregids d' uffizi a norma da l' ordinaziun correspundenta dal Cussegl federal. 
Cudesch civil svizzer dals 10 da december 1907: Art. a1
Art. 1 
A. Disposiziuns generalas 
I. Princip da la nunretroactivitad da la lescha 
^1 Ils effects giuridics da fatgs ch' èn capitads avant l' entrada en vigur dal nov Cudesch civil, vegnan giuditgads er suenter l' entrada en vigur dal Cudesch civil tenor las disposiziuns dal dretg federal e dal dretg chantunal ch' eran valaivlas il mument che quests fatgs en capitads. 
^2 Per consequenza èn ils acts ch' èn vegnids fatgs avant quest mument suttamess - en quai che concerna lur forza obligatorica e lur effects giuridics - er en l' avegnir a las disposiziuns ch' eran valaivlas dal temp ch' els èn vegnids fatgs. 
^3 Ils fatgs ch' èn capitads pir suenter l' entrada en vigur dal nov Cudesch civil ston vegnir giuditgads tenor il dretg nov, nun che la lescha prevesia in' excepziun. 
Cudesch civil svizzer dals 10 da december 1907: Art. a2
Art. 2 
II. Retroactivitad 
1. Urden public e morala publica 
^1 Las disposiziuns dal nov Cudesch civil ch' èn vegnidas fixadas en l' interess da l' urden public e da la morala publica, vegnan applitgadas - uschespert ch' el è entrà en vigur - per tut ils fatgs, nun che la lescha haja previs in' excepziun. 
^2 A partir da l' entrada en vigur dal nov Cudesch civil na dastgan per consequenza las prescripziuns dal dretg vegl che cuntradin tenor il dretg nov a l' urden public ed a la morala publica betg pli vegnir applitgadas. 
Cudesch civil svizzer dals 10 da december 1907: Art. a3
Art. 3 
2. Cuntegn da las relaziuns giuridicas stabilidas da la lescha 
Relaziuns giuridicas cun in cuntegn ch' è reglà da la lescha independentamain da la voluntad dals participads èn suttamessas al dretg nov a partir dal mument ch' il nov Cudesch civil è entrà en vigur, e quai er sch' ellas èn vegnidas fundadas avant quest termin. 
Cudesch civil svizzer dals 10 da december 1907: Art. a4
Art. 4 
3. Dretgs betg acquistads 
Fatgs ch' èn bain capitads sut il domini dal dretg vegl, or dals quals i n' era però betg naschida ina pretensiun protegida dal dretg il mument ch' il nov Cudesch civil è entrà en vigur, èn - en quai che concerna lur effects giuridics - suttamess al dretg nov a partir da quest mument. 
Cudesch civil svizzer dals 10 da december 1907: Art. a5
Art. 5 
B. Dretg da persunas 
I. Abilitad d' agir 
^1 L' abilitad d' agir vegn giuditgada en tut ils cas tenor las disposiziuns dal nov Cudesch civil. 
^2 Tgi che posseda dentant il mument ch' il nov Cudesch civil entra en vigur l' abilitad d' agir tenor il dretg vegl, ma n' avess betg ella tenor il dretg nov, vegn tuttina renconuschì sco abel d' agir er suenter quest termin. 
Cudesch civil svizzer dals 10 da december 1907: Art. a6
Art. 6 
II. Spariziun 
^1 La decleraziun da spariziun è suttamessa al nov Cudesch civil suenter ch' el è entrà en vigur. 
^2 Las decleraziuns da mort u d' absenza ch' èn vegnidas decretadas tenor il dretg vegl possedan suenter l' entrada en vigur dal nov Cudesch civil ils medems effects sco la decleraziun da spariziun tenor il dretg nov. Las consequenzas giuridicas ch' èn dentant resultadas tenor il dretg vegl avant l' entrada en vigur dal nov Cudesch civil, sco successiun d' ierta u schliaziun da la lètg, n' èn betg pertutgadas. 
^3 Sch' ina procedura era pendenta il mument ch' il nov Cudesch civil è entrà en vigur, vegn ella cumenzada danovamain tenor las disposiziuns dal nov Cudesch civil cun quintar il temp gia currì, u ch' ella vegn manada a fin sin dumonda dals pertutgads cun sa tegnair vi da la procedura e vi dals termins dal dretg vegl. 
Cudesch civil svizzer dals 10 da december 1907: Art. 6a
Art. 6a 
IIa. Banca da datas centrala dal stadi civil 
^1 Il Cussegl federal regla la midada da la gestiun vertenta dals registers a la gestiun electronica dals registers. 
^2 La Confederaziun surpiglia ils custs d' investiziun fin a 5 milliuns francs. 
Cudesch civil svizzer dals 10 da december 1907: Art. 6b
Art. 6b 
III. Persunas giuridicas 
1. En general 
^1 Federaziuns da persunas, instituts u fundaziuns che han acquistà la persunalitad sut il dretg vegl, mantegnan quella sut il dretg nov, er sch' ellas na l' avessan betg acquistada tenor las disposiziuns da quel. 
^2 Las persunas giuridicas existentas, che dovran - tenor il nov Cudesch civil - l' inscripziun en in register public per sa constituir, ston dentant far questa inscripziun entaifer 5 onns suenter l' entrada en vigur dal dretg nov, er sche quai n' era betg necessari tenor il dretg vegl; sch' ellas na fan betg quai, na vegnan ellas betg pli renconuschidas sco persunas giuridicas suenter la scadenza da quest termin. 
^3 Il cuntegn da la persunalitad vegn determinà per tut las persunas giuridicas tenor il nov Cudesch civil, uschespert ch' el è entrà en vigur. 
Cudesch civil svizzer dals 10 da december 1907: Art. 6c
Art. 6c 
2. Contabilitad e post da revisiun 
Las disposiziuns concernent la midada dals 16 da december 2005 davart la contabilitad e davart il post da revisiun valan a partir da l' emprim onn che cumenza cun l' entrada en vigur dal nov Cudesch civil u suenter. 
Cudesch civil svizzer dals 10 da december 1907: Art. a7
Art. 7 
C. Dretg da famiglia 
I. Maridaglia 
^1 Per la maridaglia vala il dretg nov, uschespert che la Lescha federala dals 26 da zercladur 1998 è entrada en vigur. 
^2 Lètgs, per las qualas igl è avant maun in motiv da nunvalaivladad tenor il dretg vegl, pon, uschespert ch' il dretg nov è entrà en vigur, vegnir decleradas sco nunvalaivlas mo tenor las disposiziuns da tal. Per fixar ils termins vegn dentant mess a quint il temp ch' è scadì avant l' entrada en vigur dal dretg nov. 
Cudesch civil svizzer dals 10 da december 1907: Art. 7a
Art. 7a 
I^bis. Divorzi 
1. Princip 
^1 Per il divorzi vala il dretg nov, uschespert che la Lescha federala dals 26 da zercladur 1998 è entrada en vigur. 
^2 Divorzis, che han survegnì vigur legala tenor il dretg vegl, restan renconuschids; las novas disposiziuns davart l' execuziun vegnan applitgadas per las rentas u per las indemnisaziuns ch' èn vegnidas fixadas sco cumpensaziun dal mantegniment u sco contribuziun da mantegniment. 
^3 La midada da la sentenzia da divorzi vegn fatga tenor las prescripziuns dal dretg vegl cun resalva da las disposiziuns davart ils uffants e davart la procedura. 
Cudesch civil svizzer dals 10 da december 1907: Art. 7b
Art. 7b 
2. Process da divorzi pendents 
^1 Per process da divorzi ch' èn pendents tar l' entrada en vigur da la Lescha federala dals 26 da zercladur 1998 e che ston vegnir giuditgads d' ina instanza chantunala vegn applitgà il dretg nov. 
^2 Novas pretensiuns giuridicas che vegnan iniziadas tras la midada dal dretg applitgabel èn admissiblas; las parts da la sentenzia che na vegnan betg contestadas restan liantas, uschenavant ch' ellas n' èn betg colliadas materialmain en moda uschè stretga cun pretensiuns giuridicas che ston anc vegnir giuditgadas, ch' i sto vegnir fatg raschunaivlamain in giudicament cumplessiv. 
^3 Il Tribunal federal decida tenor il dretg vegl, sche la decisiun contestada è vegnida pronunziada avant l' entrada en vigur da la Lescha federala dals 26 da zercladur 1998; quai vala er en cas d' ina eventuala refusa a l' instanza chantunala. 
Cudesch civil svizzer dals 10 da december 1907: Art. 7c
Art. 7c 
3. Termin da separaziun tar process da divorzi pendents 
Per process da divorzi ch' èn pendents tar l' entrada en vigur da la midada dals 19 december 2003 e che ston vegnir giuditgads d' ina instanza chantunala vala il termin da separaziun tenor il dretg nov. 
Cudesch civil svizzer dals 10 da december 1907: Art. a8
Art. 8 
I^ter. Effects generals da la lètg 
1. Princip 
Per ils effects generals da la lètg vala il dretg nov, uschespert che la Lescha federala dals 5 d' october 1984 è entrada en vigur. 
Cudesch civil svizzer dals 10 da december 1907: Art. 8a
Art. 8a 
2. Num 
Il consort che ha midà ses num a chaschun da la maridaglia avant l' entrada en vigur da la midada dals 30 da settember 2011 da questa lescha, po declerar da tut temp al funcziunari da stadi civil ch' el veglia puspè purtar ses num da nubil. 
Cudesch civil svizzer dals 10 da december 1907: Art. 8b
Art. 8b 
3. Dretg da burgais 
La Svizra che ha maridà sut il dretg vegl po declerar visavi l' autoritad cumpetenta da ses anteriur chantun d' origin entaifer 1 onn dapi l' entrada en vigur dal dretg nov ch' ella reprendia puspè il dretg da burgais ch' ella ha gì sco nubila. 
Cudesch civil svizzer dals 10 da december 1907: Art. a9
Art. 9 
II. Dretg dals bains matrimonials da las lètgs ch' èn vegnidas serradas avant il 1. da schaner 1912 
Per ils effects concernent ils bains matrimonials da lètgs ch' èn vegnidas serradas avant il 1. da schaner 1912 valan las disposiziuns dal Cudesch civil davart l' applicaziun dal dretg vegl e dal dretg nov, ch' èn entradas en vigur quest di. 
Cudesch civil svizzer dals 10 da december 1907: Art. 9a
Art. 9a 
II Dretg dals bains matrimonials da las lètgs ch' èn vegnidas serradas suenter il 1. da schaner 1912 
1. En general 
^1 Per lètgs ch' existan il mument che la Lescha federala dals 5 d' october 1984 entra en vigur vala il dretg nov, nun ch' i saja vegnì fixà insatge auter. 
^2 Per ils effects concernent ils bains matrimonials da lètgs ch' èn vegnidas divorziadas avant l' entrada en vigur da la Lescha federala dals 5 d' october 1984 vala il dretg vegl. 
Cudesch civil svizzer dals 10 da december 1907: Art. 9b
Art. 9b 
2. Midada da l' uniun dals bains ad ina participaziun als acquists 
a. Midada da las massas da facultad 
^1 Per consorts ch' èn stads suttamess fin ussa al stadi da l' uniun dals bains, valan - concernent lur relaziuns vicendaivlas e vers terzas persunas - las prescripziuns davart la participaziun als acquists. 
^2 Las valurs da facultad da mintga consort daventan ses bain propri u ses acquist tenor las prescripziuns davart la participaziun als acquists; ils bains reservads ch' èn fundads tras il contract matrimonial daventan bains propris. 
^3 La dunna reprenda la proprietad dals bains ch' ella ha appurtà en la lètg e ch' èn passads en la proprietad dal consort u fa valair per quels ina pretensiun d' indemnisaziun. 
Cudesch civil svizzer dals 10 da december 1907: Art. 9c
Art. 9c 
b. Privilegi 
Las disposiziuns vertentas davart las pretensiuns d' indemnisaziun da la consorta per bains ch' ella ha appurtà en la lètg e che n' èn betg pli avant maun en cas d' ina scussiun e d' in concurs dal consort, restan applitgablas anc 10 onns suenter l' entrada en vigur dal dretg nov. 
Cudesch civil svizzer dals 10 da december 1907: Art. 9d
Art. 9d 
c. Liquidaziun dals bains matrimonials tenor il dretg nov 
^1 Suenter l' entrada en vigur dal dretg nov sa drizza la liquidaziun dals bains matrimonials tranter ils consorts per l' entira durada da l' anteriur stadi dals bains e dal nov stadi ordinari dals bains tenor las prescripziuns davart la participaziun als acquists, nun ch' ils consorts hajan, il mument da l' entrada en vigur dal dretg nov, gia terminà la liquidaziun dals bains matrimonials tenor las disposiziuns davart l' uniun dals bains. 
^2 Avant l' entrada en vigur dal dretg nov po mintga consort dar part a l' auter en scrit, che lur anteriur stadi dals bains stoppia vegnir schlià tenor las disposiziuns dal dretg vegl. 
^3 Sch' il stadi dals bains è vegnì schlià perquai ch' in plant, ch' è vegnì inoltrà avant l' entrada en vigur dal dretg nov, è vegnì approvà, vegn la liquidaziun dals bains matrimonials fatga tenor il dretg vegl. 
Cudesch civil svizzer dals 10 da december 1907: Art. 9e
Art. 9e 
3. Mantegniment da l' uniun dals bains 
^1 Consorts che vivan en il stadi da l' uniun dals bains, senza avair midà quel tras in contract matrimonial, pon sa cunvegnir da mantegnair l' uniun dals bains cun inoltrar ina decleraziun cuminaivla en scrit a l' uffizi da registraziun dals bains matrimonials da lur domicil sin il pli tard 1 onn suenter l' entrada en vigur dal dretg nov; l' uffizi da registraziun dals bains matrimonials maina ina glista uffiziala da las decleraziuns che po vegnir consultada da mintgin. 
^2 Il stadi dals bains po vegnir fatg valair vers terzas persunas mo, sch' ellas enconuschan u duessan enconuscher quel. 
^3 Per ils bains reservads dals consorts valan en l' avegnir las novas prescripziuns davart la separaziun dals bains. 
Cudesch civil svizzer dals 10 da december 1907: Art. 9f
Art. 9f 
4. Mantegniment da la separaziun legala u giudiziala dals bains 
Sche la separaziun dals bains e vegnida fatga pervia da la lescha u sin ordinaziun dal derschader, valan per ils consorts las novas disposiziuns davart la separaziun dals bains. 
Cudesch civil svizzer dals 10 da december 1907: Art. a10
Art. 10 
5. Contract matrimonial 
a. En general 
^1 Sch' ils consorts han fatg in contract matrimonial tenor las disposiziuns dal Cudesch civil, vala quest contract vinavant e lur entir stadi dals bains matrimonials resta suttamess a las disposiziuns da fin ussa, cun resalva da las disposiziuns da quest titel davart ils bains reservads, davart la vigur legala vers terzas persunas e davart la separaziun dals bains tenor il contract matrimonial. 
^2 Per ils bains reservads dals consorts valan en l' avegnir las novas prescripziuns davart la separaziun dals bains. 
^3 Cunvegnas davart la participaziun ad augments ed a deficits en cas d' ina uniun dals bains na dastgan betg pregiuditgar ils dretgs a la part obligatorica dals uffants betg cuminaivels e da lur descendents. 
Cudesch civil svizzer dals 10 da december 1907: Art. 10a
Art. 10a 
b. Vigur legala vers terzas persunas 
^1 Il stadi dals bains po vegnir fatg valair vers terzas persunas mo, sch' ellas enconuschan u duessan enconuscher quel. 
^2 Sch' il contract matrimonial n' ha betg vigur legala vers terzas persunas, valan per las relaziuns cun quellas da qua envi las disposiziuns davart la participaziun als acquists. 
Cudesch civil svizzer dals 10 da december 1907: Art. 10b
Art. 10b 
c. Submissiun al dretg nov 
^1 Consorts che vivan en il stadi da l' uniun dals bains e che han midà quel tras in contract matrimonial, pon sa cunvegnir da suttametter lur relaziuns giuridicas al nov stadi ordinari dals bains da participaziun als acquists cun inoltrar ina decleraziun cuminaivla en scrit a l' uffizi da registraziun dals bains matrimonials da lur domicil sin il pli tard 1 onn suenter l' entrada en vigur dal dretg nov. 
^2 En quest cas vala la participaziun contractuala a l' augment en il futur per la summa totala dals augments da tuts dus consorts, nun ch' i saja vegnì fixà insatge auter en il contract matrimonial. 
Cudesch civil svizzer dals 10 da december 1907: Art. 10c
Art. 10c 
d. Separaziun contractuala dals bains tenor il dretg vegl 
Sch' ils consorts han concludì ina separaziun dals bains sut il dretg vegl, valan per els en il futur las novas disposiziuns davart la separaziun dals bains. 
Cudesch civil svizzer dals 10 da december 1907: Art. 10d
Art. 10d 
e. Contracts matrimonials fatgs en vista a l' entrada en vigur dal dretg nov 
Contracts matrimonials ch' èn vegnids fatgs avant l' entrada en vigur da la Lescha federala dals 5 d' october 1984, che duain dentant avair lur effects pir sut il dretg nov, na ston betg vegnir approvads da l' autoritad tutelara. 
Cudesch civil svizzer dals 10 da december 1907: Art. 10e
Art. 10e 
f. Register dals bains matrimonials 
^1 Cun l' entrada en vigur da la Lescha federala dals 5 d' october 1984 na vegnan betg pli fatgas novas inscripziuns en il register dals bains matrimonials. 
^2 Il dretg da prender invista dal register resta garantì. 
Cudesch civil svizzer dals 10 da december 1907: Art. a11
Art. 11 
6. Pajament dals debits en cas d' ina liquidaziun dals bains matrimonials 
Sch' il pajament da debits en daners u sche la restituziun da chaussas debitadas chaschuna al consort debitur grondas difficultads en cas d' ina liquidaziun dals bains matrimonials en connex cun l' entrada en vigur dal dretg nov, po el pretender da survegnir termins da pajament; sche las circumstanzas giustifitgeschan quai, sto vegnir prestada ina garanzia. 
Cudesch civil svizzer dals 10 da december 1907: Art. 11a
Art. 11a 
7. Protecziun dals crediturs 
Sch' il dretg dals bains matrimonials sa mida cun l' entrada en vigur da la Lescha federala dals 5 d' october 1984, valan - en quai che concerna la responsabladad - las disposiziuns davart la protecziun dals crediturs en cas da midadas dal stadi dals bains. 
Cudesch civil svizzer dals 10 da december 1907: Art. a12
Art. 12 
III. La relaziun da figlialanza en general 
^1 La constituziun ed ils effects da la relaziun da figlialanza èn suttamess al dretg nov uschespert ch' il nov Cudesch civil è entrà en vigur; il num da famiglia ed il dretg da burgais ch' èn vegnids acquistads tenor il dretg vegl restan mantegnids. 
^2 Ils uffants che sa chattan sut avugadia il mument da l' entrada en vigur dal nov Cudesch civil e ch' èn - tenor il dretg nov - suttamess tenor la lescha a la pussanza dals geniturs, vegnan suttamess a la pussanza da lur geniturs il pli tard 1 onn suenter che quest dretg nov è entrà en vigur, nun ch' i saja vegnì ordinà il cuntrari sin basa da las disposiziuns davart la retratga da la tgira genituriala. 
^3 In transferiment u ina retratga da la tgira genituriala, ch' è vegnida disponida d' ina autoritad sut il dretg vegl, mantegna sia vigur legala er suenter l' entrada en vigur dal dretg nov. 
Cudesch civil svizzer dals 10 da december 1907: Art. 12a
Art. 12a 
III. Adopziun 
1. Cuntinuaziun dal dretg vegl 
^1 L' adopziun ch' è vegnida pronunziada avant l' entrada en vigur da las novas disposiziuns da la Lescha federala dals 30 da zercladur 1972 davart la midada dal Cudesch civil svizzer, è suttamessa vinavant al dretg ch' è entrà en vigur il 1. da schaner 1912; ils consentiments ch' èn vegnids dads tenor quest dretg restan en mintga cas valaivels. 
^2 Persunas che n' èn betg anc 20 onns veglias il mument che la Lescha federala dals 7 d' october 1994 entra en vigur pon anc vegnir adoptadas tenor las disposiziuns davart persunas minorennas er suenter ch' ellas èn daventadas maiorennas, premess che lur dumonda vegnia inoltrada entaifer 2 onns dapi l' entrada en vigur da la lescha federala ed avant lur 20avel anniversari. 
Cudesch civil svizzer dals 10 da december 1907: Art. 12b
Art. 12b 
2. Submissiun al dretg nov 
^1 L' adopziun d' ina persuna minorenna, pronunziada tenor il dretg vegl, po vegnir suttamessa a las novas disposiziuns, sch' ils geniturs adoptivs e l' uffant adoptiv fan cuminaivlamain la dumonda entaifer 5 onns dapi l' entrada en vigur da questas disposiziuns. 
^2 Il fatg che l' uffant adoptà cuntanscha sia maiorennitad n' è betg in impediment per questa dumonda. 
^3 Las novas disposiziuns vegnan applitgadas per la procedura da la dumonda; il consentiment dals geniturs n' è betg necessari. 
Cudesch civil svizzer dals 10 da december 1907: Art. 12c
Art. 12c 
3. Adopziun da persunas maiorennas u avugadadas 
^1 Ina persuna maiorenna u avugadada po vegnir adoptada tenor las novas disposiziuns davart l' adopziun da persunas minorennas, sch' il dretg vegl n' ha betg permess l' adopziun durant la minorennitad, ma sche las premissas dal dretg nov fissan stadas ademplidas da quel temp. 
^2 Las prescripziuns dal dretg vegl e dal dretg nov concernent il consentiment dals geniturs per l' adopziun da persunas minorennas na vegnan dentant betg applitgadas. 
^3 La dumonda sto vegnir fatga entaifer 5 onns dapi l' entrada en vigur da las novas disposiziuns. 
Cudesch civil svizzer dals 10 da december 1907: Art. 12bis
Art. 12c 1 
4. Intermediaziun d' adopziuns 
^1 Las permissiuns che vegnan concedidas da las autoritads chantunalas da surveglianza dals posts d' intermediaziun d' adopziuns restan valaivlas fin a lur scadenza. 
^2 Las autoritads chantunalas da surveglianza dals posts d' intermediaziun d' adopziuns transfereschan immediatamain a l' autoritad federala da surveglianza tut las actas concernent la surveglianza e las proceduras da permissiun ch' èn vegnidas endrizzadas entaifer ils ultims 5 onns avant l' entrada en vigur da la midada da l' artitgel 269c dals 22 da zercladur 2001. 
Cudesch civil svizzer dals 10 da december 1907: Art. 12d
Art. 12d 
III. Contestaziun da la legitimaziun 
Las disposiziuns dal dretg nov davart la contestaziun da la renconuschientscha d' in uffant suenter la maridaglia dals geniturs valan tenor il senn per la contestaziun d' ina legitimaziun ch' è vegnida fatga tenor il dretg vegl. 
Cudesch civil svizzer dals 10 da december 1907: Art. a13
Art. 13 
IV. Plant da paternitad 
1. Plants pendents 
^1 In plant ch' è pendent il mument da l' entrada en vigur dal dretg nov vegn giuditgà tenor il dretg nov. 
^2 Ils effects fin a l' entrada en vigur dal dretg nov sa drizzan tenor il dretg vegl. 
Cudesch civil svizzer dals 10 da december 1907: Art. 13a
Art. 13a 
2. Plants novs 
^1 Sche l' obligaziun dal bab da furnir prestaziuns en daners è stada stabilida tras ina decisiun giudiziala u tras in contract avant ch' il dretg nov è entrà en vigur e sche l' uffant n' aveva betg anc cumplenì 10 onns il mument da l' entrada en vigur dal dretg nov, po el purtar plant entaifer 2 onns per laschar constatar la relaziun da figlialanza tenor las disposiziuns dal dretg nov. 
^2 Sche l' accusà po cumprovar che sia paternitad saja exclusa u main probabla che quella d' in terz, extingua il dretg da l' uffant sin contribuziuns per il mantegniment futur. 
Cudesch civil svizzer dals 10 da december 1907: Art. 13b
Art. 13b 
IV. Termin per constatar e per contestar la relaziun da figlialanza 
Tgi che daventa maioren tras l' entrada en vigur da la Lescha federala dals 7 d' october 1994, po en mintga cas inoltrar anc durant 1 onn in plant per constatar u per contestar la relaziun da figlialanza. 
Cudesch civil svizzer dals 10 da december 1907: Art. 13c
Art. 13c 
IV. Contribuziuns da mantegniment 
Contribuziuns da mantegniment ch' èn vegnidas fixadas fin a la maiorennitad avant l' entrada en vigur da la Lescha federala dals 7 d' october 1994 vegnan debitadas fin a la cumplenida dal 20avel onn da vegliadetgna. 
Cudesch civil svizzer dals 10 da december 1907: Art. 13d
Art. 13d 
IV. Num da l' uffant 
^1 Sch' ils geniturs n' han betg pli in num da famiglia cuminaivel sin fundament d' ina decleraziun tenor l' artitgel 8a da quest titel suenter che la midada dals 30 da settember 2011 da questa lescha è entrada en vigur, pon els declerar entaifer 1 onn dapi l' entrada en vigur dal dretg nov, che l' uffant survegnia il num da nubil dal consort che ha fatg questa decleraziun. 
^2 Sche la tgira genituriala per in uffant da geniturs betg maridads è vegnida surdada als geniturs u sulettamain al bab avant che la midada dals 30 da settember 2011 da questa lescha è entrada en vigur, po la decleraziun ch' è previsa tenor l' artitgel 270a alineas 2 e 3 vegnir fatga entaifer 1 onn dapi l' entrada en vigur dal dretg nov. 
^3 Il consentiment da l' uffant resta resalvà sa basond sin l' artitgel 270b. 
Cudesch civil svizzer dals 10 da december 1907: Art. a14
Art. 14 
V. Protecziun da creschids 
1. Mesiras existentas 
^1 Per la protecziun da creschids vala il dretg nov, uschespert che la midada dals 19 da december 2008 è entrada en vigur. 
^2 Persunas ch' èn vegnidas avugadadas tenor il dretg vegl, stattan sut curatella cumplessiva cun l' entrada en vigur dal dretg nov. L' autoritad per la protecziun da creschids fa d' uffizi uschè svelt sco pussaivel las adattaziuns necessarias dal dretg nov. En cas che la tgira genituriala vegn prolungada èn ils geniturs deliberads da l' obligaziun d' inventarisar, da l' obligaziun da far in rapport periodic ed in rendaquint sco er da l' obligaziun da dumandar il consentiment per tschertas fatschentas, fin che l' autoritad per la protecziun da creschids decida insatge auter en chaussa. 
^3 Las ulteriuras mesiras ch' èn vegnidas ordinadas tenor il dretg vegl scadan il pli tard 3 onns suenter l' entrada en vigur da la midada dals 19 da december 2008, nun che l' autoritad per la protecziun da creschids las haja transferidas en mesiras dal dretg nov. 
^4 Ina privaziun da la libertad per motivs da provediment ch' in medi ha ordinà sin basa da l' artitgel 397b alinea 2 da la versiun dal 1. da schaner 1981 per ina persuna ch' è ha ina malsogna psichica vegn mantegnida. L' institut communitgescha il pli tard 6 mais suenter l' entrada en vigur dal dretg nov a l' autoritad per la protecziun da creschids, sch' el è da l' avis che las premissas dal plazzament sajan ademplidas er vinavant. L' autoritad per la protecziun da creschids fa ils scleriments ch' èn necessaris tenor las disposiziuns davart l' examinaziun periodica e conferma eventualmain la decisiun da plazzament. 
Cudesch civil svizzer dals 10 da december 1907: Art. 14a
Art. 14a 
2. Proceduras pendentas 
^1 Cun l' entrada en vigur da la midada dals 19 da december 2008 cuntinuescha la nova autoritad cumpetenta cun las proceduras pendentas. 
^2 Il nov dretg da procedura vegn applitgà. 
^3 L' autoritad decida, sche e quant enavant che la procedura veglia sto vegnir cumplettada. 
Cudesch civil svizzer dals 10 da december 1907: Art. a15
Art. 15 
D. Dretg d' ierta 
I. Ierta e successiun d' ierta 
^1 La successiun d' ierta d' ina persuna ch' è morta avant l' entrada en vigur dal nov Cudesch civil vegn reglada tenor il dretg vegl er suenter quest termin; il medem vala er per ils effects dals bains matrimonials ch' èn nunseparabels da l' ierta tenor il dretg chantunal e che naschan cun la mort dal bab, da la mamma u d' in consort. 
^2 Questa prescripziun sa referescha tant als ertavels sco er a la successiun d' ierta. 
Cudesch civil svizzer dals 10 da december 1907: Art. a16
Art. 16 
II. Disposiziuns per causa da mort 
^1 Sch' in testader ch' è abel da disponer ha fatg u ha revocà - avant l' entrada en vigur dal nov Cudesch civil - ina disposiziun per causa da mort tenor il dretg ch' era en vigur da quel temp, na po quest act betg vegnir contestà cun la motivaziun, ch' il testader saja mort suenter l' entrada en vigur dal dretg nov e na fiss betg stà abel da disponer tenor quel. 
^2 Ina disposiziun testamentara na po betg vegnir contestada pervia d' ina mancanza formala, sche las formalitads, che valevan il temp cur che l' act è vegnì fatg u cur ch' il testader è mort, èn vegnidas observadas. 
^3 Sch' il testader è mort suenter l' entrada en vigur dal nov Cudesch civil, vegni decidì en mintga cas tenor il dretg nov, sch' ina disposiziun per causa da mort vegn contestada cun la motivaziun che la part disponibla saja surpassada u che la maniera da disponer na saja betg admessa. 
Cudesch civil svizzer dals 10 da december 1907: Art. a17
Art. 17 
E. Dretgs reals 
I. En general 
^1 Ils dretgs reals ch' existan il mument ch' il nov Cudesch civil entra en vigur restan renconuschids er sut il dretg nov, cun resalva da las prescripziuns davart il register funsil. 
^2 Concernent lur cuntegn èn la proprietad ed ils dretgs reals limitads però suttamess al dretg nov suenter l' entrada en vigur dal nov Cudesch civil, nun che quel prevesia in' excepziun. 
^3 Dretgs reals che na pudessan betg pli vegnir constituids tenor il dretg nov, restan suttamess al dretg vegl. 
Cudesch civil svizzer dals 10 da december 1907: Art. a18
Art. 18 
II. Dretg sin inscripziun en il register funsil 
^1 Sch' ina pretensiun che ha l' intent da constituir in dretg real è vegnida fundada avant l' entrada en vigur dal nov Cudesch civil, vegn ella renconuschida sco valaivla, sch' ella correspunda a la furma dal dretg vegl u dal dretg nov. 
^2 L' ordinaziun davart il register funsil fixescha, tge documents d' identitad che ston vegnir preschentads per laschar inscriver tals dretgs. 
^3 Sch' il cuntegn d' in dretg real e stabilì tras in act giuridic, fatg avant l' entrada en vigur dal nov Cudesch civil, vegn el er renconuschì sut il dretg nov, uschenavant ch' el sa cumporta cun tal. 
Cudesch civil svizzer dals 10 da december 1907: Art. a19
Art. 19 
III. Acquist tras giudida 
^1 A partir dal mument ch' il nov Cudesch civil è entrà en vigur, sa drizza l' acquist tras giudida tenor il dretg nov. 
^2 Sch' in acquist tras giudida che correspunda er al dretg nov ha cumenzà sut il dretg vegl, vegn il temp ch' è passà avant l' entrada en vigur dal nov Cudesch civil mess a quint proporziunalmain al termin dal dretg nov. 
Cudesch civil svizzer dals 10 da december 1907: Art. a20
Art. 20 
IV. Dretgs da proprietad spezials 
1. Bostga sin terren ester 
^1 Dretgs da proprietad ch' existan vi da bostga sin terren ester vegnan renconuschids er vinavant tenor il dretg chantunal. 
^2 Ils chantuns èn autorisads da restrenscher u d' abolir questas relaziuns da dretg. 
Cudesch civil svizzer dals 10 da december 1907: Art. 20bis
Art. 20 1 
2. Proprietad en condomini 
a. Fatgs originars 
La proprietad en condomini, dominada dal dretg chantunal vegl, è suttamessa a las novas prescripziuns dal nov Cudesch civil, er sch' ils plauns u sche las parts da plauns n' èn betg abitaziuns u localitads da fatschenta che furman unitads entiras. 
Cudesch civil svizzer dals 10 da december 1907: Art. 20ter
Art. 20 1 
b. Transfurmaziuns 
^1 Ils chantuns pon er suttametter a las novas disposiziuns la proprietad en condomini ch' è vegnida inscritta en il register funsil en las furmas dal dretg ch' è entrà en vigur il 1. da schaner 1912. 
^2 Questa submissiun entra en vigur cun las midadas correspundentas da las inscripziuns en il register funsil. 
Cudesch civil svizzer dals 10 da december 1907: Art. 20quater
Art. 20 1 
c. Rectificaziun dals registers funsils 
Per pudair suttametter la proprietad en condomini transfurmada a las novas prescripziuns e per inscriver la proprietad en condomini originala en il register funsil, pon ils chantuns ordinar ch' ils registers funsils vegnian rectifitgads e decretar prescripziuns da procedura spezialas per quest intent. 
Cudesch civil svizzer dals 10 da december 1907: Art. a21
Art. 21 
V. Servituts funsilas 
^1 Las servituds funsilas ch' èn vegnidas constituidas avant l' entrada en vigur dal nov Cudesch civil restan valaivlas suenter l' introducziun dal register funsil er senza ch' ellas sajan inscrittas en quel; ellas na pon dentant betg vegnir fatgas valair vers terzas persunas da buna fai, uschè ditg ch' ellas n' èn betg inscrittas. 
^2 Obligaziuns colliadas accessoricamain cun servituts ch' èn vegnidas constituidas avant l' entrada en vigur da la midada dals 11 da december 2009 e che resultan mo da mussaments dal register funsil, pon vegnir fatgas valair er vinavant vers terzas persunas ch' èn sa fidadas da buna fai sin il register funsil. 
Cudesch civil svizzer dals 10 da december 1907: Art. a22
Art. 22 
VI. Dretgs da pegn funsil 
1. Renconuschientscha dals titels da pegn existents 
^1 Ils titels da pegn ch' existan il mument ch' il nov Cudesch civil entra en vigur, restan valaivels senza ch' els stoppian vegnir adattads al dretg nov. 
^2 Igl è dentant resalvà als chantuns da prescriver ch' ils titels da pegn existents vegnian renovads ed adattads a las disposiziuns dal dretg nov entaifer in tschert termin. 
Cudesch civil svizzer dals 10 da december 1907: Art. a23
Art. 23 
2. Constituziun da dretgs da pegn 
^1 Suenter l' entrada en vigur dal nov Cudesch civil dastgan vegnir constituidas mo quellas spezias da dretgs da pegn funsil ch' èn renconuschidas dal dretg nov. 
^2 Fin a l' introducziun dal register funsil vegnan els constituids tenor las furmas dal dretg chantunal da fin ussa. 
Cudesch civil svizzer dals 10 da december 1907: Art. a24
Art. 24 
3. Extincziun da titels 
^1 Suenter ch' il dretg nov è entrà en vigur, vegnan sias disposiziuns applitgadas per extinguer u per midar titels, per decretar in pegn e per chaussas sumegliantas. 
^2 Uschè ditg ch' il register funsil n' è betg introducì, ston vegnir observadas las furmas tenor il dretg chantunal. 
Cudesch civil svizzer dals 10 da december 1907: Art. a25
Art. 25 
4. Dimensiun da la garanzia ipotecara 
^1 Per tut ils dretgs da pegn funsil vegn la dimensiun da la garanzia ipotecara determinada tenor il dretg nov. 
^2 Sche tscherts objects determinads èn vegnids dads en pegn al creditur ensemen cun il bain immobigliar, e quai en moda giuridicamain valaivla sin basa d' ina cunvegna speziala, restan quests objects suttamess al pegn, er sch' els na pudessan betg vegnir impegnads tenor il dretg nov. 
Cudesch civil svizzer dals 10 da december 1907: Art. a26
Art. 26 
5. Dretgs ed obligaziuns che resultan dal pegn immobigliar 
a. En general 
^1 Ils dretgs e las obligaziuns dals crediturs e dals debiturs concernent ils pegns immobigliars ch' existan il mument da l' entrada en vigur dal nov Cudesch civil vegnan reglads tenor il dretg vegl, uschenavant ch' i sa tracta d' effects da contracts. 
^2 Er per quests pegns immobigliars vala a partir da quest mument il dretg nov, sch' i sa tracta d' effects ch' èn stabilids tenor la lescha e che na pon betg vegnir midads tras contracts. 
^3 Sch' il pegn cumpiglia plirs bains immobigliars, restan quels engrevgiads tenor il dretg vegl. 
Cudesch civil svizzer dals 10 da december 1907: Art. a27
Art. 27 
b. Mesiras da garanzia 
Ils dretgs dal creditur durant la durada dal pegn, en spezial quels da far ordinar mesiras da garanzia, èn suttamess al dretg nov per tut ils pegns immobigliars, e quai a partir dal mument ch' il nov Cudesch civil entra en vigur; il medem vala er per ils dretgs dal debitur. 
Cudesch civil svizzer dals 10 da december 1907: Art. a28
Art. 28 
c. Desditga, transferiment 
Per desdir credits ch' èn garantids tras pegns immobigliars sco er per transferir ils titels d' ina persuna ad in' autra sto vegnir observà il dretg vegl, sch' i sa tracta da pegns ch' èn vegnids constituids gia avant l' entrada en vigur dal nov Cudesch civil; resalvadas restan dentant las prescripziuns dal dretg nov ch' èn absolutamain liantas. 
Cudesch civil svizzer dals 10 da december 1907: Art. a29
Art. 29 
6. Rang 
^1 Il rang dals dretgs da pegn vegn fixà dal dretg vegl fin ch' ils bains immobigliars èn inscrits en il register funsil. 
^2 A partir dal mument da l' introducziun dal register funsil vegn il rang dals crediturs fixà tenor las disposiziuns dal nov Cudesch civil davart il register funsil. 
Cudesch civil svizzer dals 10 da december 1907: Art. a30
Art. 30 
7. Post da pegn 
^1 Concernent il post da pegn fix u concernent il dretg dal creditur d' entrar e da s' avanzar en in post liber vegn applitgà il dretg nov a partir da l' introducziun dal register funsil, ed en mintga cas 5 onns suenter ch' il nov Cudesch civil è entrà en vigur; ils dretgs spezials ch' existan a favur dal creditur restan resalvads. 
^2 Ils chantuns pon fixar ulteriuras disposiziuns transitoricas. 
Cudesch civil svizzer dals 10 da december 1907: Art. a31
Art. 31 e 32 
8. … 
Cudesch civil svizzer dals 10 da december 1907: Art. a33
Art. 33 
9. Tractament egual da spezias da pegn veglias cun talas dal dretg nov 
^1 Las leschas introductivas chantunalas pon fixar che l' ina u l' autra spezia da pegn immobigliar dal dretg vegl vegnia - en general u mo per tschertas relaziuns - tractada da medema maniera sco la furma correspundenta dal dretg nov. 
^2 Uschenavant che quai vegn fatg, vegnan tals dretgs da pegn chantunals er reglads tras las disposiziuns dal nov Cudesch civil a partir dal mument ch' el è entrà en vigur. 
^3 … 
Cudesch civil svizzer dals 10 da december 1907: Art. 33a
Art. 33a 
10. Cuntinuaziun dal dretg vegl per spezias da pegn veglias 
^1 Brevs da rendita sco er brevs ipotecaras emessas en serias restan inscrittas en il register funsil. 
^2 Ellas èn suttamessas er vinavant a las disposiziuns dal dretg vegl. 
^3 Il dretg chantunal po prevair la transfurmaziun da brevs da rendita ch' èn vegnidas constituidas sin basa da dretg federal u da dretg vegl en spezias da pegn dal dretg vertent. Per imports minimals po la transfurmaziun er cuntegnair l' introducziun d' ina responsabladad persunala dal proprietari dal bain immobigliar impegnà. 
Cudesch civil svizzer dals 10 da december 1907: Art. 33b
Art. 33b 
11. Transfurmaziun da la spezia da la brev ipotecara 
Il proprietari d' in bain immobigliar e las persunas che han in dretg sin il bain immobigliar pon pretender cuminaivlamain en scrit ch' ina brev ipotecara sin palpiri, ch' è vegnida inscritta avant l' entrada en vigur da la midada dals 11 da december 2009, vegnia transfurmada en ina brev ipotecara registrada. 
Cudesch civil svizzer dals 10 da december 1907: Art. a34
Art. 34 
VII. Pegns movibels 
1. Furma 
^1 A partir da l' entrada en vigur dal nov Cudesch civil pon ils pegns movibels vegnir constituids mo en las furmas che vegnan previsas da quel. 
^2 Pegns movibels ch' èn vegnids constituids avant quest mument e tenor in' autra furma extinguan suenter 6 mais dapi l' entrada en vigur dal dretg nov, sch' il termin da pajament era gia scrudà, ed en cas ch' il termin scroda pli tard, a partir dal mument ch' el scroda u a partir dal mument che la pretensiun po vegnir desditga. 
Cudesch civil svizzer dals 10 da december 1907: Art. a35
Art. 35 
2. Effects 
^1 Ils effects dal pegn movibel, ils dretgs e las obligaziuns dal creditur da pegn, da l' impegnader u dal debitur da pegn sa drizzan tenor il nov Cudesch civil a partir dal mument ch' el è entrà en vigur, e quai er, sch' il pegn è vegnì constituì gia avant il mument da l' entrada en vigur. 
^2 In contract da scadenza dal pegn a favur dal creditur ch' è vegnì fatg avant l' entrada en vigur dal nov Cudesch civil, daventa nunvalaivel a partir da quest mument. 
Cudesch civil svizzer dals 10 da december 1907: Art. a36
Art. 36 
VIII. Dretg da retenziun 
^1 Il dretg da retenziun tenor il nov Cudesch civil s' extenda er sin talas chaussas ch' èn vegnidas en ils mauns dal creditur avant sia entrada en vigur. 
^2 Il creditur po far valair quest dretg er per pretensiuns ch' èn naschidas avant quest mument. 
^3 Ils dretgs da retenziun ch' èn naschids pli baud èn - en quai che concerna lur effects - suttamess a las disposiziuns dal nov Cudesch civil. 
Cudesch civil svizzer dals 10 da december 1907: Art. a37
Art. 37 
IX. Possess 
Il possess è suttamess al dretg nov a partir dal mument ch' il nov Cudesch civil entra en vigur. 
Cudesch civil svizzer dals 10 da december 1907: Art. a38
Art. 38 
X. Register funsil 
1. Introducziun dal register funsil 
^1 Suenter avair tadlà ils chantuns fixescha il Cussegl federal il plan general per introducir il register funsil. Questa cumpetenza po el transferir al departament u a l' uffizi cumpetent. 
^2 … 
Cudesch civil svizzer dals 10 da december 1907: Art. a39
Art. 39 
2. Mesiraziun uffiziala a. … 
… 
Cudesch civil svizzer dals 10 da december 1907: Art. a40
Art. 40 
b. Relaziun cun il register funsil 
^1 Per regla duai la mesiraziun preceder l' introducziun dal register funsil. 
^2 Cun il consentiment dal Cussegl federal po il register funsil gia vegnir constituì pli baud, sch' igl èn avant maun registers dals bains immobigliars ch' èn precis avunda. 
Cudesch civil svizzer dals 10 da december 1907: Art. a41
Art. 41 
c. Temp da la realisaziun 
^1 … 
^2 La mesiraziun e l' introducziun dal register funsil pon vegnir realisadas ina suenter l' autra per ils singuls districts d' in chantun. 
Cudesch civil svizzer dals 10 da december 1907: Art. a42
Art. 42 
Cudesch civil svizzer dals 10 da december 1907: Art. a43
Art. 43 
3. Inscripziun dals dretgs reals 
a. Procedura 
^1 A chaschun da l' introducziun dal register funsil duain vegnir inscrits ils dretgs reals ch' existan gia da quel temp. 
^2 Per quest intent sto vegnir decretà in clom public cun l' invitaziun d' annunziar e da laschar inscriver quests dretgs. 
^3 Ils dretgs reals ch' èn inscrits en registers publics tenor il dretg vegl, vegnan transferids d' uffizi en il register funsil, uschenavant ch' els pon vegnir constituids tenor il dretg nov. 
Cudesch civil svizzer dals 10 da december 1907: Art. a44
Art. 44 
b. Consequenzas, sche l' inscripziun vegn tralaschada 
^1 Ils dretgs reals tenor il dretg vegl che na vegnan betg inscrits mantegnan bain lur valaivladad, els na pon dentant betg vegnir fatgs valair vers terzas persunas ch' èn sa fidadas da buna fai sin il register funsil. 
^2 Igl è resalvà a la legislaziun federala u chantunala da declerar tut ils dretgs reals che n' èn betg vegnids inscrits en il register funsil sco abolids a partir d' in tschert termin, suenter ch' igl è vegnì decretà in clom public. 
^3 Las grevezzas funsilas da dretg public e las ipotecas legalas da dretg chantunal ch' èn resultadas avant l' entrada en vigur da la midada dals 11 da december 2009 e che n' èn betg inscrittas pon vegnir fatgas valair anc durant 10 onns suenter l' entrada en vigur da la midada vers terzas persunas ch' èn sa fidadas da buna fai sin il register funsil. 
Cudesch civil svizzer dals 10 da december 1907: Art. a45
Art. 45 
4. Dretgs reals abolids 
^1 Dretgs reals che na pon betg pli vegnir constituids tenor il dretg dal register funsil, sco per exempel la proprietad da bostga sin terren ester, dretgs da pegns da giudida e dretgs sumegliants, na vegnan betg inscrits en il register funsil; els ston dentant vegnir remartgads en quel en moda opportuna. 
^2 Sch' els èn ids a perder per in motiv u l' auter, na pon els betg pli vegnir constituids da nov. 
Cudesch civil svizzer dals 10 da december 1907: Art. a46
Art. 46 
5. Spustament da l' introducziun dal register funsil 
^1 Cun l' autorisaziun dal Cussegl federal pon ils chantuns spustar d' introducir il register funsil tenor las prescripziuns dal nov Cudesch civil, uschespert che las furmas dal dretg chantunal, cun u senza cumplettaziuns, paran dad esser suffizientas per garantir ils effects dal register funsil en il senn dal dretg nov. 
^2 En quest cas stoi vegnir fixà exactamain, cun tge furmas dal dretg chantunal ch' ils effects dal dretg nov duain esser colliads. 
Cudesch civil svizzer dals 10 da december 1907: Art. a47
Art. 47 
6. Entrada en vigur dal dretg real avant il register funsil 
Il dretg real dal nov Cudesch civil entra generalmain en vigur er senza ch' ils registers funsils sajan vegnids constituids. 
Cudesch civil svizzer dals 10 da december 1907: Art. a48
Art. 48 
7. Effects da furmas chantunalas 
^1 Cun l' entrada en vigur dal dretg real ed avant l' introducziun dal register funsil pon ils chantuns designar las furmas, a las qualas ils effects dal register funsil vegnan attribuids immediatamain ( omologaziun, inscripziun en registers da bains immobigliars, d' ipotecas u da servituts). 
^2 Ils chantuns pon fixar che questas furmas possedan er senza u avant l' introducziun dal register funsil ils effects ch' èn colliads cun tal e che concernan la constituziun, il transferiment, la midada e l' extincziun dals dretgs reals. 
^3 Effects dal register funsil a favur da terzas persunas da buna fai n' existan percunter betg avant ch' il register funsil è vegnì introducì u avant ch' in auter institut è vegnì declerà sco equivalent. 
Cudesch civil svizzer dals 10 da december 1907: Art. a49
Art. 49 
F. Surannaziun 
^1 Sche la lescha fixescha in termin da surannaziun da 5 onns u dapli e sch' in tal ha cumenzà avant l' entrada en vigur dal nov Cudesch civil, vegni er quintà il temp ch' è passà fin alura, dentant cun la resalva che la surannaziun dovra a partir da quel termin almain anc 2 onns per sa cumplenir. 
^2 Termins pli curts per la surannaziun u per la scadenza, fixads dal nov Cudesch civil, cumenzan a currer pir cun sia entrada en vigur. 
^3 Dal rest vegn la surannaziun reglada a partir da quest mument tras las disposiziuns dal dretg nov. 
Cudesch civil svizzer dals 10 da december 1907: Art. a50
Art. 50 
G. Furmas da contract 
Contracts ch' èn vegnids fatgs avant l' entrada en vigur dal nov Cudesch civil restan valaivels, er sche lur furma na correspunda betg a las prescripziuns dal dretg nov. 
Cudesch civil svizzer dals 10 da december 1907: Art. 51
Art. 51 
A. Aboliziun dal dretg civil chantunal 
Cun l' entrada en vigur dal nov Cudesch civil èn abolidas tut las disposiziuns da dretg civil dals chantuns, nun ch' il dretg federal prevesia insatge auter. 
Cudesch civil svizzer dals 10 da december 1907: Art. a52
Art. 52 
B. Disposiziuns chantunalas cumplementaras 
I. Dretgs ed obligaziuns dals chantuns 
^1 Ils chantuns decreteschan las disposiziuns ch' èn previsas per cumplettar il nov Cudesch civil, en spezial en quai che concerna la cumpetenza da las autoritads e l' organisaziun dals uffizis da stadi civil, dals uffizis d' avugadia e dal register funsil. 
^2 Uschenavant ch' il dretg nov dovra, per pudair vegnir applitgà, necessariamain ina cumplettaziun tras disposiziuns chantunalas, èn ils chantuns obligads da decretar talas; els pon far quai ad interim tras ordinaziuns. 
^3 Las disposiziuns chantunalas davart il dretg da register ston vegnir approvadas da la Confederaziun. 
^4 Las ulteriuras disposiziuns chantunalas ston vegnir suttamessas a l' Uffizi federal da giustia per laschar prender enconuschientscha. 
Cudesch civil svizzer dals 10 da december 1907: Art. a53
Art. 53 
II. Ordinaziuns substitutivas da la Confederaziun 
^1 Sch' in chantun n' ha betg decretà ad uras las disposiziuns necessarias, decretescha il Cussegl federal quellas provisoricamain empè dal chantun, annunziond quai a l' Assamblea federala. 
^2 Sch' in chantun na decretescha betg in' ordinaziun cumplettanta en ina chaussa, nua ch' ina tala n' è betg absolutamain necessaria, vegnan applitgadas las prescripziuns dal nov Cudesch civil. 
Cudesch civil svizzer dals 10 da december 1907: Art. a54
Art. 54 
C. Designaziun da las autoritads cumpetentas 
^1 Nua ch' il nov Cudesch civil discurra d' ina autoritad cumpetenta, decidan ils chantuns, tge autoritad ch' exista gia u che sto anc vegnir creada, che duai esser cumpetenta. 
^2 Nua che la lescha na discurra betg expressivamain dal derschader u d' ina autoritad administrativa, èn ils chantuns libers da designar sco cumpetenta in' autoritad giudiziala u administrativa. 
^3 Tant enavant ch' il Cudesch da procedura civila dals 19 da december 2008 n' è betg applitgabel, reglan ils chantuns la procedura. 
Cudesch civil svizzer dals 10 da december 1907: Art. a55
Art. 55 
D. Documentaziun publica 
I. En general 
^1 Ils chantuns fixeschan per lur territori las modalitads da la documentaziun publica. 
^2 Els han er da decretar las disposiziuns che reglan la constituziun da documentaziuns publicas en ina lingua estra. 
Cudesch civil svizzer dals 10 da december 1907: Art. 55a
Art. 55a 
II. Copias e legalisaziuns electronicas 
^1 Ils chantuns pon autorisar ils funcziunaris da documentaziun da far copias electronicas da documents publics ch' els han emess. 
^2 Els pon er autorisar ils funcziunaris da documentaziun da certifitgar electronicamain che las copias electronicas ch' els han emess correspundian als documents originals sin palpiri sco er da legalisar l' autenticitad da suttascripziuns. 
^3 Il funcziunari da documentaziun sto duvrar ina signatura digitala qualifitgada che sa basa sin in certificat qualifitgà d' in post renconuschì che porscha servetschs da certificaziun en il senn da la Lescha federala dals 19 da december 2003 davart la signatura electronica. 
^4 Il Cussegl federal decretescha las disposiziuns executivas che garanteschan l' interoperabilitad dals sistems d' informatica sco er l' integritad, l' autenticitad e la segirezza da las datas. 
Cudesch civil svizzer dals 10 da december 1907: Art. a56
Art. 56 
E. Concessiuns da dretgs d' aua 
Fin ch' i vegn decretada ina lescha federala davart la concessiun da dretgs d' aua, vala la suandanta disposiziun: 
Las concessiuns da dretgs vi dad auas publicas pon vegnir inscrittas en il register funsil sco dretgs independents e permanents, uschenavant ch' ellas en vegnidas dadas per almain 30 onns u per in temp nundeterminà ed uschenavant ch' ellas n' èn betg colliadas sco servituts vi d' in bain immobigliar. 
Cudesch civil svizzer dals 10 da december 1907: Art. a57
Art. 57 
F.-H. 
Cudesch civil svizzer dals 10 da december 1907: Art. a58
Art. 58 
J. Scussiun e concurs 
La Lescha federala dals 11 d' avrigl 1889 davart scussiun e concurs vegn midada sco suonda suenter l' entrada en vigur dal nov Cudesch civil: 
… 
Cudesch civil svizzer dals 10 da december 1907: Art. a59
Art. 59 
K. Applicaziun da dretg svizzer ed ester 
^1 La Lescha federala dals 25 da zercladur 1891 davart las relaziuns da dretg civil dals domiciliads e dals dimorants mantegna sia vigur per las relaziuns da dretg dals Svizzers a l' exteriur e dals esters en Svizra ed uschenavant ch' i dat conflicts pervia dal dretg chantunal different. 
^2 … 
^3 La Lescha federala dals 25 da zercladur 1891 cuntegna la suandanta integraziun: art. 7a-7i 
… 
Cudesch civil svizzer dals 10 da december 1907: Art. a60
Art. 60 
L. Aboliziun dal dretg civil federal 
^1 Cun l' entrada en vigur dal nov Cudesch civil èn abolidas tut las disposiziuns dal dretg civil da la Confederaziun che stattan en cuntradicziun cun quel. 
^2 En spezial èn abolidas: la Lescha federala dals 24 da december 1874 davart ils acts da stadi civil e la maridaglia; la Lescha federala dals 22 da zercladur 1881 davart l' abilitad d' agir persunala; la Lescha federala dals 14 da zercladur 1881 davart il Dretg d' obligaziuns. 
^3 En vigur restan las leschas spezialas davart il dretg da viafiers, da bastiments a vapur, da posta, da telegraf e da telefon, davart l' impegnaziun e la liquidaziun sfurzada da las viafiers, quellas davart la lavur en fabrica e la responsabladad en manaschis da fabrica ed en autras interpresas sco er tut las leschas federalas davart objects dal Dretg d' obligaziuns, ch' èn vegnidas decretadas ultra da la Lescha federala dals 14 da zercladur 1881 davart il Dretg d' obligaziuns. 
Cudesch civil svizzer dals 10 da december 1907: Art. a61
Art. 61 
M. Disposiziun finala 
^1 Il nov Cudesch civil entra en vigur il 1. da schaner 1912. 
^2 Cun il consentiment da l' Assamblea federala po il Cussegl federal metter en vigur gia pli baud singulas disposiziuns. 
Cudesch civil svizzer dals 10 da december 1907: Art. a178
Art. 178 
A. Urden ordinari dals bains 
Ils consorts èn suttamess a las prescripziuns davart l' uniun dals bains, nun ch' els fixeschian insatge auter cun in contract matrimonial u ch' els sajan suttamess a l' urden extraordinari dals bains. 
Cudesch civil svizzer dals 10 da december 1907: Art. a179
Art. 179 
B. Urden dals bains dal contract matrimonial 
I. Cuntegn dal contract 
^1 Il contract matrimonial po vegnir fatg tant avant sco er suenter maridar. 
^2 Ils spus u ils consorts ston surpigliar per lur contract in dals urdens dals bains ch' èn previs en questa lescha. 
^3 In contract matrimonial ch' è vegnì fatg suenter maridar na dastga betg periclitar la responsabladad vertenta da la facultad vers terzas persunas. 
Cudesch civil svizzer dals 10 da december 1907: Art. a180
Art. 180 
II. Abilitad da far in contract 
^1 Per far, per midar e per annullar in contract matrimonial ston las parts contrahentas avair l' abilitad da giuditgar. 
^2 Sch' ellas èn minorennas u avugadadas, dovri il consentiment da lur represchentanza legala. 
Cudesch civil svizzer dals 10 da december 1907: Art. a181
Art. 181 
III. Furma dal contract 
^1 Per far, per midar e per annullar en moda valaivla in contract matrimonial dovri ina documentaziun publica sco er la suttascripziun da las persunas contrahentas e da lur represchentanzas legalas. 
^2 Contracts matrimonials che vegnan fatgs durant la lètg basegnan ultra da quai il consentiment da l' autoritad tutelara. 
^3 Il contract matrimonial entra en vigur vers terzas persunas tenor las prescripziuns davart il register dals bains matrimonials. 
Cudesch civil svizzer dals 10 da december 1907: Art. a182
Art. 182 
C. Urden extraordinari dals bains 
I. Separaziun legala dals bains 
^1 Sch' ils crediturs han gì perditas tar il concurs d' in consort, vegn ina separaziun dals bains fatga tenor la lescha. 
^2 Sch' igl èn avant maun - il mument ch' ils spus maridan - crediturs, che possedan attests da perdita, pon ils spus constituir la separaziun dals bains cun laschar registrar quest urden dals bains en il register dals bains matrimonials avant la maridaglia. 
Cudesch civil svizzer dals 10 da december 1907: Art. a183
Art. 183 
II. Separaziun giudiziala dals bains 
1. Sin dumonda da la consorta 
Il derschader sto ordinar la separaziun dals bains sin dumonda da la consorta, sche: 
1. il consort n' ha betg quità dal mantegniment da la dunna e da l' uffant tenor sia obligaziun; 
2. el na presta betg la garanzia pretendida per il bain ch' è vegnì apportà da la consorta; 
3. il consort u il bain cuminaivel è surdebità. 
Cudesch civil svizzer dals 10 da december 1907: Art. a184
Art. 184 
2. Sin dumonda dal consort 
Il derschader sto ordinar la separaziun dals bains sin dumonda dal consort, sche: 
1. la consorta è surdebitada; 
2. la consorta refusa nungiustifitgadamain da dar a ses consort il consentiment ch' è necessari tenor la lescha u tenor l' urden dals bains per disponer davart la facultad matrimoniala; 
3. la consorta ha pretendì garanzias per il bain ch' ella ha apportà. 
Cudesch civil svizzer dals 10 da december 1907: Art. a185
Art. 185 
3. Sin dumonda dals crediturs 
Il derschader sto ordinar la separaziun dals bains sin dumonda d' in creditur, sche quel ha gì ina perdita tras la scussiun sin sequestraziun ch' è vegnida fatga cunter in consort. 
Cudesch civil svizzer dals 10 da december 1907: Art. a186
Art. 186 
III. Cumenzament da la separaziun dals bains 
^1 La separaziun dals bains pervia da concurs cumenza il mument ch' ils attests da perdita vegnan emess; en quai che concerna la facultad ch' ils consorts han acquistà tras ierta u en in' autra moda e maniera dapi l' avertura dal concurs ha ella dentant pir effect a partir dal mument da l' acquist. 
^2 La separaziun giudiziala dals bains cumenza il mument che la dumonda vegn fatga. 
^3 En cas d' in concurs u d' ina sentenzia giudiziala vegn la separaziun dals bains annunziada d' uffizi al register dals bains matrimonials per vegnir inscritta. 
Cudesch civil svizzer dals 10 da december 1907: Art. a187
Art. 187 
IV. Annullaziun da la separaziun dals bains 
^1 La separaziun dals bains ch' è entrada pervia d' in concurs u ch' è vegnida ordinada pervia d' ina perdita tras scussiun sin sequestraziun na vegn betg abolida mo cun cuntentar ils crediturs. 
^2 Sin dumonda d' in consort po il derschader ordinar che l' urden dals bains vegl vegnia restabilì. 
^3 Il restabiliment sto vegnir annunzià d' uffizi per l' inscripziun en il register dals bains matrimonials. 
Cudesch civil svizzer dals 10 da december 1907: Art. a188
Art. 188 
D. Midada da l' urden dals bains 
I. Responsabladad 
^1 Cun liquidar ils bains matrimonials tranter ils consorts u cun midar l' urden dals bains na dastgan ils crediturs d' in consort u da la cuminanza matrimoniala betg vegnir restrenschids en lur dretg da vegnir indemnisads or da la facultad dal consort u da la cuminanza matrimoniala. 
^2 Sch' ina tala facultad è passada en proprietad d' in consort, sto quel pajar ils debits. El po però sa deliberar da questa obligaziun, sch' el cumprova che la facultad obtegnida na basta betg per pajar quests debits. 
^3 La summa che la consorta survegn or dal concurs dal consort u or da la sequestraziun adesiva, resta privada dals crediturs dal consort, nun che quels sajan er crediturs da la consorta. 
Cudesch civil svizzer dals 10 da december 1907: Art. a189
Art. 189 
II. Liquidaziun en cas da la separaziun dals bains 
^1 Sche la separaziun dals bains ha lieu durant la lètg, sa divida la facultad matrimoniala - cun resalva dals dretgs dals crediturs - en il bain propri da l' um ed en il bain propri da la dunna. 
^2 In avanzament vegn attribuì als consorts tenor l' urden dals bains vegl, ina diminuziun sto il consort surpigliar, nun ch' el cumprovia che la consorta haja chaschunà quella. 
^3 Sch' il consort salva la pussanza da disponer dal bain propri da la consorta durant la liquidaziun, sto el - sin dumonda da la consorta - prestar garanzias. 
Cudesch civil svizzer dals 10 da december 1907: Art. a190
Art. 190 
E. Bains reservads 
I. Constituziun 
1. En general 
^1 Il bain reservà vegn constituì tras in contract matrimonial, tras ina contribuziun da terzas persunas u tenor la lescha. 
^2 La part obligatorica ch' in consort survegn da ses parents tras ierta, n' al po betg vegnir attribuida sco bain reservà. 
Cudesch civil svizzer dals 10 da december 1907: Art. a191
Art. 191 
2. Tenor la lescha 
Tenor la lescha èn bains reservads: 
1. ils objects che servan ad in consort exclusivamain per il diever persunal; 
2. las valurs da facultad dal bain da la consorta, cun las qualas la consorta pratitgescha ina professiun u in mastergn; 
3. il gudogn da la consorta che deriva d' ina lavur independenta. 
Cudesch civil svizzer dals 10 da december 1907: Art. a192
Art. 192 
II. Effects 
^1 Il bain reservà suttastat per regla, ed en spezial en vista a l' obligaziun da la consorta da gidar a purtar ils custs da la lètg, a las reglas da la separaziun dals bains. 
^2 La consorta sto duvrar ses gudogn che deriva da la lavur - sche necessari - per ils basegns da la chasada. 
Cudesch civil svizzer dals 10 da december 1907: Art. a193
Art. 193 
III. Chargia da cumprova 
Sch' in consort pretenda ch' ina valur da facultad appartegnia al bain reservà, sto el cumprovar quai. 
Cudesch civil svizzer dals 10 da december 1907: Art. a194
Art. 194 
A. Relaziuns da proprietad 
I. Facultad matrimoniala 
^1 L' uniun dals bains reunescha tut las facultads, che appartegnan als consorts il mument da la maridaglia u che passan ad els durant la lètg, a la facultad matrimoniala. 
^2 Exceptads da quai è il bain reservà da la consorta. 
Cudesch civil svizzer dals 10 da december 1907: Art. a195
Art. 195 
II. Proprietad dal consort e da la consorta 
^1 La part da la facultad matrimoniala che tutga a la consorta il mument ch' ella marida u che passa gratuitamain ad ella durant la lètg per motiv d' ierta u en autra moda e maniera, è il bain ch' ella ha apportà en la lètg e resta en sia proprietad. 
^2 Il consort ha la proprietad dal bain ch' el ha apportà en la lètg e da tut las facultads matrimonialas che na tutgan betg tar il bain da la consorta. 
^3 Il gudogn da la consorta e dals fritgs natirals dal bain da la consorta daventa proprietad dal consort il mument da sia scadenza u da la separaziun, cun resalva da las disposiziuns davart ils bains reservads. 
Cudesch civil svizzer dals 10 da december 1907: Art. a196
Art. 196 
III. Cumprova 
^1 Sch' in consort pretenda ch' ina valur da facultad appartegnia al bain da la consorta, sto el cumprovar quai. 
^2 Sch' i vegnan fatgas acquisiziuns durant la lètg per remplazzar valurs da facultad da la consorta, vegni supponì che quellas tutgian tar il bain da la consorta. 
Cudesch civil svizzer dals 10 da december 1907: Art. a197
Art. 197 
IV. Inventari 
1. Constituziun e forza da cumprova 
^1 Tant il consort sco er la consorta pon pretender da tut temp ch' i vegnia fatg in inventari public dals bains propris ch' els han apportà en la lètg. 
^2 Sch' in tal inventari vegn fatg entaifer 6 mais suenter ch' ils bains èn vegnids apportads, vegn quel supponì sco correct. 
Cudesch civil svizzer dals 10 da december 1907: Art. a198
Art. 198 
2. Impurtanza da la stimaziun 
^1 Sch' i vegn colliada ina stimaziun cun l' inventari e sche la stimaziun vegn fatga en in document public, vegn l' obligaziun vicendaivla dals consorts da cumpensar las valurs da facultad mancantas fixada tras questa stimaziun. 
^2 Sche objects èn vegnids alienads da buna fai durant la lètg per in pretsch pli bass che la valur da stimaziun, remplazza il retgav la summa da stimaziun. 
Cudesch civil svizzer dals 10 da december 1907: Art. a199
Art. 199 
V. Proprietad dal consort vi dal bain da la consorta 
Tras la stimaziun po vegnir colliada - 6 mais suenter ch' il bain da la consorta è vegnì apportà - la disposiziun ch' il bain da la consorta passa en la proprietad dal consort per la summa da stimaziun e ch' il bain da la consorta na duai betg vegnir midà, resguardond las prescripziuns davart il contract matrimonial. 
Cudesch civil svizzer dals 10 da december 1907: Art. a200
Art. 200 
B. Administraziun, utilisaziun, e cumpetenza da disponer 
I. Administraziun 
^1 Il consort administrescha la facultad matrimoniala. 
^2 El surpiglia ils custs da l' administraziun. 
^3 La consorta ha il dretg d' administrar la facultad matrimoniala, uschenavant ch' ella è autorisada da represchentar la cuminanza matrimoniala. 
Cudesch civil svizzer dals 10 da december 1907: Art. a201
Art. 201 
II. Utilisaziun 
^1 Il consort ha il dretg d' utilisar il bain che la consorta ha apportà en la lètg ed è responsabel per quel sco in giudider. 
^2 Questa responsabladad na vegn betg augmentada tras la stimaziun dal bain da la consorta en l' inventari. 
^3 Daner blut, autras chaussas ed auters titels al purtader remplazzabels ch' èn vegnids fixads mo tenor lur gener, passan a la proprietad dal consort; la consorta daventa creditura da las valurs. 
Cudesch civil svizzer dals 10 da december 1907: Art. a202
Art. 202 
III. Cumpetenza da disponer 
1. Dal consort 
^1 Per disponer davart las valurs da facultad dal bain che la consorta ha apportà en la lètg e che n' è betg passà en la proprietad dal consort dovra quel il consentiment da la consorta, sch' i sa tracta da dapli che da l' administraziun usitada. 
^2 Terzas persunas dastgan dentant premetter quest consentiment, sch' ellas na san betg u na duessan betg savair ch' el manca, u sch' i na sa tracta betg da valurs da facultad che mintgin po enconuscher sco valurs che appartegnan a la consorta. 
Cudesch civil svizzer dals 10 da december 1907: Art. a203
Art. 203 
2. Da la consorta 
a. En general 
La consorta po disponer da la facultad matrimoniala, sche la represchentanza da la cuminanza matrimoniala giustifitgescha quai. 
Cudesch civil svizzer dals 10 da december 1907: Art. a204
Art. 204 
b. Refusa d' iertas 
^1 Per refusar ina ierta dovra la consorta il consentiment dal consort. 
^2 Sch' il consort refusa da dar ses consentiment, po la consorta recurrer a l' autoritad tutelara. 
Cudesch civil svizzer dals 10 da december 1907: Art. a205
Art. 205 
C. Garanzia dal bain da la consorta 
^1 Sin dumonda da la consorta è il consort obligà d' infurmar ella da tut temp davart il stadi dal bain ch' ella ha apportà en la lètg. 
^2 La consorta po pretender da tut temp ina garanzia. 
^3 Il plant da contestaziun tenor la Lescha federala dals 11 d' avrigl 1889 davart scussiun e concurs resta resalvada. 
Cudesch civil svizzer dals 10 da december 1907: Art. a206
Art. 206 
D. Responsabladad 
I. Responsabladad dal consort 
Il consort stat bun: 
1. per ses debits d' avant la lètg; 
2. per ils debits ch' el ha fatg durant la lètg; 
3. per ils debits che resultan tras la represchentanza da la cuminanza matrimoniala tras la consorta. 
Cudesch civil svizzer dals 10 da december 1907: Art. a207
Art. 207 
II. Responsabladad da la consorta 
1. Cun l' entira facultad 
^1 La consorta stat buna cun sia entira facultad, senza prender resguard dals dretgs dal consort che derivan da l' urden dals bains: 
1. per ses debits d' avant la lètg; 
2. per ils debits ch' ella fa cun il consentiment dal consort u a favur dal consort cun il consentiment da l' autoritad tutelara; 
3. per ils debits che resultan cun pratitgar regularmain sia professiun u ses mastergn; 
4. per ils debits or d' iertas che pervegnan ad ella; 
5. per ils debits tras acts illegals. 
^2 Per ils debits ch' ella u che ses consort fa per la chasada cuminaivla stat ella buna, sch' il consort è insolvent. 
Cudesch civil svizzer dals 10 da december 1907: Art. a208
Art. 208 
2. Cun il bain reservà 
^1 Durant e suenter la lètg sto la consorta star buna mo cun la valur da ses bains reservads: 
1. per ils debits ch' ella fa sco debits dal bain reservà; 
2. per ils debits ch' ella fa senza il consentiment dal consort; 
3. per ils debits ch' ella fa, surpassond sia cumpetenza da represchentar la cuminanza matrimoniala. 
^2 Resalvadas restan las pretensiuns che resultan tras enritgiment nungiustifitgà. 
Cudesch civil svizzer dals 10 da december 1907: Art. a209
Art. 209 
E. Pretensiuns d' indemnisaziun 
I. Scadenza 
^1 Sch' ils debits, per ils quals il bain che la consorta ha apportà en la lètg stat bun, èn vegnids pajads cun il bain dal consort u sch' ils debits dal consort èn vegnids pajads cun il bain che la consorta ha apportà en la lètg, exista ina pretensiun d' indemnisaziun che sto dentant vegnir pajada pir, cur che l' uniun dals bains vegn annullada, cun resalva da las excepziuns legalas. 
^2 Sche debits che derivan dal bain reservà da la consorta vegnan pajads cun la facultad matrimoniala u sche debits, per ils quals la facultad matrimoniala stat buna, vegnan pajads cun il bain reservà, po la gulivaziun vegnir pretendida gia durant la lètg. 
Cudesch civil svizzer dals 10 da december 1907: Art. a210
Art. 210 
II. Concurs dal consort e sequestraziun 
1. Dretg da la consorta 
^1 La consorta po far valair sias pretensiuns d' indemnisaziun per il bain ch' ella ha apportà en la lètg e che n' exista betg pli tar il concurs e tar la sequestraziun da las valurs da facultad dal consort. 
^2 Las cuntrapretensiuns dal consort vegnan deducidas. 
^3 Las valurs da facultad ch' èn anc avant maun po la consorta surpigliar sco proprietaria. 
Cudesch civil svizzer dals 10 da december 1907: Art. a211
Art. 211 
2. Privilegi 
^1 Sch' il bain che la consorta ha apportà en la lètg na vegn betg cuvrì per la mesadad, en cas ch' ella surpiglia sia proprietad e ch' ella survegn garanzias, vegn la pretensiun d' indemnisaziun per il rest da questa mesadad privilegiada tenor la Lescha federala dals 11 d' avrigl 1889 davart scussiun e concurs. 
^2 La cessiun dal privilegi sco er la renunzia al privilegi a favur da singuls crediturs èn nunvalaivlas. 
Cudesch civil svizzer dals 10 da december 1907: Art. a212
Art. 212 
F. Dissoluziun da la facultad matrimoniala 
I. Mort da la consorta 
^1 Sche la consorta mora, croda il bain ch' ella ha apportà en la lètg a ses ertavels, cun resalva da las pretensiuns dal dretg d' ierta dal consort. 
^2 Quai che manca sto il consort indemnisar, sch' el è responsabel, cun metter a quint sias pretensiuns a la consorta. 
Cudesch civil svizzer dals 10 da december 1907: Art. a213
Art. 213 
II. Mort dal consort 
Sch' il consort mora, prenda la consorta enavos il bain ch' ella ha apportà en la lètg e ch' è anc avant maun; ella po far valair cunter ils ertavels la pretensiun d' indemnisaziun per las parts che mancan. 
Cudesch civil svizzer dals 10 da december 1907: Art. a214
Art. 214 
III. Avanzament e diminuziun 
^1 Sch' i resulta in avanzament suenter la determinaziun dal bain dal consort e da la consorta, tutga el per in terz a la consorta u a ses ertavels ed il rest al consort u a ses ertavels. 
^2 Sche la facultad matrimoniala vegn diminuida, surpiglian il consort u ses ertavels la diminuziun, nun ch' i vegnia cumprovà che la consorta haja chaschunà quella. 
^3 Tras in contract matrimonial poi vegnir fixada in' autra participaziun a l' avanzament u a la diminuziun. 
Cudesch civil svizzer dals 10 da december 1907: Art. a215
Art. 215 
A. Cuminanza generala dals bains 
I. Facultad matrimoniala 
^1 La cuminanza generala dals bains unescha la facultad e las entradas dal consort e da la consorta en in unic bain cuminaivel; quel appartegna nundivididamain e cumplettamain a tuts dus consorts. 
^2 Ni il consort ni la consorta na po disponer da sia part dal bain cuminaivel. 
^3 Sch' in consort pretenda ch' ina valur da facultad n' appartegnia betg al bain cuminaivel, sto el cumprovar quai. 
Cudesch civil svizzer dals 10 da december 1907: Art. a216
Art. 216 
II. Administraziun e cumpetenza da disponer 
1. Administraziun 
^1 Il consort administrescha il bain cuminaivel. 
^2 Ils custs da l' administraziun van a quint dal bain cuminaivel. 
^3 La consorta ha il dretg d' administrar il bain cuminaivel, uschenavant ch' ella è autorisada da represchentar la cuminanza matrimoniala. 
Cudesch civil svizzer dals 10 da december 1907: Art. a217
Art. 217 
2. Cumpetenza da disponer 
a. Disposiziun dal bain cuminaivel 
^1 Per disponer da las valurs da facultad dal bain cuminaivel dovri ina decleraziun dals dus consorts u il consentiment d' in consort als acts da disposiziun da l' auter, nun ch' i sa tractia da l' administraziun ordinaria. 
^2 Terzas persunas dastgan dentant premetter quest consentiment, sch' ellas na san betg u na duessan betg savair ch' el manca, u sch' i na sa tracta betg da valurs da facultad che mintgin po enconuscher sco valurs che appartegnan al bain cuminaivel. 
Cudesch civil svizzer dals 10 da december 1907: Art. a218
Art. 218 
b. Refusa d' iertas 
^1 Per refusar iertas dovra in consort durant la lètg il consentiment da l' auter. 
^2 Sche ses consentiment è vegnì refusà, po el recurrer a l' autoritad tutelara. 
Cudesch civil svizzer dals 10 da december 1907: Art. a219
Art. 219 
III. Responsabladad 
1. Debits dal consort 
Il consort stat bun persunalmain e cun il bain cuminaivel: 
1. per ils debits da tuts dus consorts d' avant la lètg; 
2. per ils debits che resultan tras la represchentanza da la cuminanza matrimoniala tras la consorta; 
3. per tut ils auters debits che vegnan fatgs durant la lètg tras el u - sin donn e cust dal bain cuminaivel - tras la consorta. 
Cudesch civil svizzer dals 10 da december 1907: Art. a220
Art. 220 
2. Debits da la consorta 
a. Da la consorta e dal bain cuminaivel 
^1 Ultra dal bain cuminaivel stat la consorta buna persunalmain: 
1. per ses debits d' avant la lètg; 
2. per ils debits ch' ella fa cun il consentiment dal consort u a favur dal consort cun il consentiment da l' autoritad tutelara; 
3. per ils debits che resultan cun pratitgar regularmain sia professiun u ses mastergn; 
4. per ils debits or d' iertas che pervegnan ad ella; 
5. per ils debits tras acts illegals. 
^2 Per ils debits ch' ella u che ses consort fa per la chasada cuminaivla stat ella buna, sch' il bain cuminaivel na basta betg. 
^3 Per ils auters debits dal bain cuminaivel na stat ella betg buna persunalmain. 
Cudesch civil svizzer dals 10 da december 1907: Art. a221
Art. 221 
b. Dals bains reservads da la consorta 
^1 Durant e suenter la lètg sto la consorta star buna mo cun la valur da ses bains reservads: 
1. per ils debits ch' ella fa tras debits dals bains reservads; 
2. per ils debits ch' ella fa senza il consentiment dal consort; 
3. per ils debits ch' ella fa, surpassond sia cumpetenza da represchentar la cuminanza matrimoniala. 
^2 Resalvadas restan las pretensiuns che resultan tras enritgiment nungiustifitgà. 
Cudesch civil svizzer dals 10 da december 1907: Art. a222
Art. 222 
3. Execuziun sfurzada 
Durant la cuminanza dals bains sa drizza l' execuziun sfurzada per ils debits, per ils quals il bain cuminaivel stat bun, cunter il consort. 
Cudesch civil svizzer dals 10 da december 1907: Art. a223
Art. 223 
IV. Pretensiuns d' indemnisaziun 
1. En general 
^1 Sche debits, per ils quals il bain cuminaivel stat bun, vegnan pajads or dal bain cuminaivel, na resultan naginas pretensiuns d' indemnisaziun tranter ils consorts. 
^2 Sche debits cuminaivels vegnan pajads or dals bains reservads u sche debits dals bains reservads vegnan pajads or dal bain cuminaivel, resulta ina pretensiun d' indemnisaziun che po vegnir fatga valair gia durant la lètg. 
Cudesch civil svizzer dals 10 da december 1907: Art. a224
Art. 224 
2. Bain da la consorta 
^1 En il concurs dal consort ed en cas d' ina sequestraziun da valurs da facultad dal bain cuminaivel po la consorta far valair ina pretensiun per ses bain appurtà; per la mesadad da questa pretensiun giauda ella in privilegi tenor la Lescha federala dals 11 d' avrigl 1889 davart scussiun e concurs. 
^2 La cessiun dal privilegi sco er la renunzia al privilegi a favur da singuls crediturs èn nunvalaivlas. 
Cudesch civil svizzer dals 10 da december 1907: Art. a225
Art. 225 
V. Dissoluziun da la facultad matrimoniala 
1. Grondezza da las parts 
a. Tenor lescha 
^1 Sch' in consort mora, va ina mesadad dal bain cuminaivel al consort survivent. 
^2 L' autra mesadad va als ertavels dal defunct, cun resalva da las pretensiuns dal dretg d' ierta dal survivent. 
^3 Sch' il consort survivent n' è betg degn d' ertar, na po el pretender en nagin cas dapli or da la cuminanza dals bains che quai ch' el survegniss en cas da divorzi. 
Cudesch civil svizzer dals 10 da december 1907: Art. a226
Art. 226 
b. Tenor contract 
^1 Empè da la partiziun mez a mez poi vegnir fixada in' autra partiziun en in contract matrimonial. 
^2 Ils descendents dal consort defunct han dentant en mintga cas il dretg sin in quart da la facultad totala ch' è avant maun il mument da sia mort. 
Cudesch civil svizzer dals 10 da december 1907: Art. a227
Art. 227 
2. Responsabladad dal survivent 
^1 Il consort survivent resta persunalmain responsabel per tut ils debits dal bain cuminaivel. 
^2 La consorta surviventa sa deliberescha - refusond sia part da l' ierta - da mintga responsabladad per ils debits dal bain cuminaivel che n' èn betg a medem temp ses debits persunals. 
^3 Sch' ella surpiglia sia part da l' ierta, è ella responsabla; ella po dentant sa deliberar da questa responsabladad, uschenavant ch' ella po cumprovar ch' ils bains surpigliads na bastan betg per pajar il debit. 
Cudesch civil svizzer dals 10 da december 1907: Art. a228
Art. 228 
3. Imputaziun dals apports 
Tar la partiziun po il consort survivent pretender che las valurs da facultad ch' el ha appurtà vegnian surlaschadas ad el, imputond quellas a sia part. 
Cudesch civil svizzer dals 10 da december 1907: Art. a229
Art. 229 
B. Cuntinuaziun da la cuminanza dals bains 
I. Premissa 
^1 Il consort survivent po cuntinuar la cuminanza dals bains cun ils uffants cuminaivels. 
^2 Sch' ils uffants èn minorens, dovri il consentiment da l' autoritad tutelara per quest intent. 
^3 Sche la cuminanza dals bains vegn cuntinuada, na pon vegnir fatgas valair naginas pretensiuns dal dretg d' ierta, fin che la cuminanza dals bains è terminada. 
Cudesch civil svizzer dals 10 da december 1907: Art. a230
Art. 230 
II. Dimensiun 
^1 La cuminanza dals bains cuntinuada cumpiglia - ultra da la facultad matrimoniala vertenta - las entradas e l' acquist dals participads, cun excepziun dals bains reservads. 
^2 Quai che pervegn als uffants u al consort durant questa cuminanza en consequenza da la successiun d' ierta u en in' autra moda gratuita, daventa lur bain reservà, nun che quai saja disponì autramain. 
^3 L' execuziun sfurzada è limitada tranter ils participads da medema maniera sco tranter ils consorts. 
Cudesch civil svizzer dals 10 da december 1907: Art. a231
Art. 231 
III. Administraziun e represchentanza 
^1 Sch' ils uffants èn minorens, ha il consort survivent d' administrar e da represchentar la cuminanza dals bains cuntinuada. 
^2 Sch' els èn maiorens, poi vegnir fixà insatge auter en ina cunvegna. 
Cudesch civil svizzer dals 10 da december 1907: Art. a232
Art. 232 
IV. Schliaziun 
1. Tras decleraziun 
^1 Il consort survivent po abolir da tut temp la cuminanza dals bains cuntinuada. 
^2 Ils uffants maiorens pon extrar da tut temp individualmain u cuminaivlamain da la cuminanza. 
^3 Per uffants minorens po l' autoritad tutelara declerar l' extrada. 
Cudesch civil svizzer dals 10 da december 1907: Art. a233
Art. 233 
2. Tenor la lescha 
^1 La cuminanza dals bains cuntinuada vegn abolida tenor la lescha: 
1. sch' il consort survivent mora u marida puspè; 
2. tras il concurs dal consort survivent u dals uffants. 
^2 Sche mo in dals uffants fa concurs, pon ils ulteriurs participads pretender l' exclusiun da quest uffant. 
^3 Sch' il bab fa concurs sco er sche valurs da facultad dal bain cuminaivel vegnan sequestradas, remplazzan ils uffants la mamma defuncta. 
Cudesch civil svizzer dals 10 da december 1907: Art. a234
Art. 234 
3. Tras sentenzia 
^1 Sch' in creditur ha subì ina perdita en la scussiun sin sequestraziun fatga cunter in dals uffants, po el pretender dal derschader che la cuminanza dals bains vegnia abolida. 
^2 Sche questa aboliziun vegn pretendida dal creditur d' in uffant, pon ils ulteriurs participads pretender l' exclusiun da quest uffant. 
Cudesch civil svizzer dals 10 da december 1907: Art. a235
Art. 235 
4. Tras maridaglia u tras mort d' in uffant 
^1 Sch' in uffant marida, pon ils ulteriurs participads pretender l' exclusiun da quest uffant. 
^2 Sch' in uffant mora, laschond enavos descendents, pon ils ulteriurs participads pretender l' exclusiun da quests descendents. 
^3 Sch' in uffant mora, senza laschar enavos descendents, resta sia part tar il bain cuminaivel, cun resalva dals dretgs d' ertavels che na fan betg part da la cuminanza. 
Cudesch civil svizzer dals 10 da december 1907: Art. a236
Art. 236 
5. Moda da parter 
^1 Sche la cuminanza dals bains cuntinuada vegn schliada u sch' in uffant vegn exclus, ha la partiziun u l' indemnisaziun lieu tenor la situaziun da la facultad ch' è avant maun quest mument. 
^2 Il consort mantegna las pretensiuns da dretg d' ierta sin las parts che pervegnan als singuls uffants. 
^3 La liquidaziun na dastga betg vegnir fatga da temp maladattà. 
Cudesch civil svizzer dals 10 da december 1907: Art. a237
Art. 237 
C. Cuminanza dals bains limitada 
I. Cun separaziun dals bains 
^1 Tras in contract matrimonial pon ils consorts fixar ina cuminanza dals bains limitada, excludend da la cuminanza singulas valurs da facultad u tschertas spezias da bains, sco en spezial las immobiglias. 
^2 Las valurs da facultad exclusas èn suttamessas a las reglas da la separaziun dals bains. 
Cudesch civil svizzer dals 10 da december 1907: Art. a238
Art. 238 
II. Cun uniun dals bains 
^1 Tras in contract matrimonial po il bain da la consorta ch' è exclus da la cuminanza vegnir suttamess a las reglas da l' uniun dals bains. 
^2 Ina tala cunvegna vegn presumada, sche la consorta ha surlaschà al consort l' administraziun e l' utilisaziun da questa facultad tras il contract matrimonial. 
Cudesch civil svizzer dals 10 da december 1907: Art. a239
Art. 239 
III. Cuminanza d' acquist 
1. Dimensiun 
^1 Tras in contract matrimonial po la cuminanza dals bains vegnir limitada a l' acquist. 
^2 Quai ch' è vegnì acquistà durant la lètg, senza quai ch' è vegnì acquistà per remplazzar valurs da facultad appurtadas, furma l' acquist ed è suttamess a las reglas da la cuminanza dals bains. 
^3 La facultad appurtada dals consorts al cumenzament e durant la lètg è suttamessa a las reglas da l' uniun dals bains. 
Cudesch civil svizzer dals 10 da december 1907: Art. a240
Art. 240 
2. Participaziun a l' avanzament u a la diminuziun 
^1 In avanzament ch' è avant maun, cur che la cuminanza vegn abolida, vegn partì mez a mez tranter ils consorts u lur ertavels. 
^2 Ina diminuziun vegn surpigliada dal consort u da ses ertavels, nun ch' i vegnia cumprovà ch' ella è vegnida chaschunada da la consorta. 
^3 Tras in contract matrimonial poi vegnir fixada in' autra participaziun a l' avanzament u a la diminuziun. 
Cudesch civil svizzer dals 10 da december 1907: Art. a241
Art. 241 
A. Dimensiun 
^1 La separaziun dals bains che vegn constituida tenor la lescha u tras ina sentenzia giudiziala sa referescha a l' entira facultad da tuts dus consorts. 
^2 Sch' ella vegn constituida tras in contract matrimonial, sa referescha ella a l' entira facultad, nun ch' il contract cuntegnia excepziuns spezialas. 
Cudesch civil svizzer dals 10 da december 1907: Art. a242
Art. 242 
B. Proprietad, administraziun ed utilisaziun 
^1 Mintga consort mantegna la proprietad vi da sia facultad sco er l' administraziun e l' utilisaziun da tala. 
^2 Sche la consorta ha surdà l' administraziun al consort, vegni presumà ch' el n' haja betg da dar quint ad ella durant la lètg e ch' el dastgia utilisar las entradas or da la facultad transferida sco contribuziun per las grevezzas matrimonialas. 
^3 La consorta na po betg renunziar valaivlamain a ses dretg da puspè surpigliar da tut temp l' administraziun. 
Cudesch civil svizzer dals 10 da december 1907: Art. a243
Art. 243 
C. Responsabladad 
I. En general 
^1 Il consort stat bun persunalmain per ses debits d' avant la lètg sco er per ils debits che vegnan fatgs durant la lètg dad el ubain da la consorta, represchentond ella la cuminanza matrimoniala. 
^2 La consorta stat buna persunalmain per ses debits d' avant la lètg sco er per ses debits che resultan durant la lètg. 
^3 Per ils debits che vegnan fatgs dal consort u da la consorta per la chasada cuminaivla stat la consorta buna en cas d' insolvenza dal consort. 
Cudesch civil svizzer dals 10 da december 1907: Art. a244
Art. 244 
II. Concurs dal consort e sequestraziun 
^1 En il concurs dal consort ed en cas da sequestraziun da valurs da facultad dal consort n' ha la consorta nagin privilegi, er betg sch' ella ha surdà al consort l' administraziun da sia facultad. 
^2 Resalvadas restan las disposiziuns davart la taglia matrimoniala. 
Cudesch civil svizzer dals 10 da december 1907: Art. a245
Art. 245 
D. Entradas ed acquist 
Las entradas e l' acquist appartegnan a quel consort che las ha procurà tras sia facultad u tras sia lavur. 
Cudesch civil svizzer dals 10 da december 1907: Art. a246
Art. 246 
E. Purtar las grevezzas matrimonialas 
^1 Il consort po pretender che la consorta al prestia ina contribuziun adequata per purtar las grevezzas matrimonialas. 
^2 Sch' ils consorts n' arrivan betg da sa cunvegnir davart l' autezza da la contribuziun, vegn quella fixada da l' autoritad cumpetenta sin giavisch dad in dad els. 
^3 Il consort na sto betg indemnisar las prestaziuns da la consorta. 
Cudesch civil svizzer dals 10 da december 1907: Art. a247
Art. 247 
F. Taglia matrimoniala 
^1 Il contract matrimonial po fixar ina summa dal bain da la consorta, che la consorta attribuescha sco taglia matrimoniala al consort per purtar las grevezzas matrimonialas. 
^2 Quai che la consorta surlascha da tala maniera al consort, è suttamess a las reglas da l' uniun dals bains, nun che quai saja vegnì reglà autramain. 
Cudesch civil svizzer dals 10 da december 1907: Art. a248
Art. 248 
A. Vigur legala 
^1 Ils contracts matrimonials e las disposiziuns giudizialas che concernan il dretg dals bains sco er ils acts giuridics tranter consorts concernent il bain appurtà da la consorta u il bain cuminaivel, ston vegnir inscrits en il register dals bains matrimonials e vegnir publitgads, per ch' i entrian en vigur vers terzas persunas. 
^2 Ils ertavels dal consort defunct na vegnan betg considerads sco terzas persunas. 
Cudesch civil svizzer dals 10 da december 1907: Art. a249
Art. 249 
B. Inscripziun 
I. Object 
^1 Inscrittas vegnan las disposiziuns che duain avair in effect vers terzas persunas. 
^2 L' inscripziun vegn fatga sin giavisch d' in dals consorts, nun che la lescha disponia autramain u ch' il contract matrimonial n' excludia betg expressivamain l' inscripziun. 
Cudesch civil svizzer dals 10 da december 1907: Art. a250
Art. 250 
II. Lieu 
^1 L' inscripziun vegn fatga en il register dal domicil dal consort. 
^2 Sch' il consort transferescha ses domicil en in auter district da register, sto l' inscripziun vegnir fatga entaifer 3 mais er al nov domicil. 
^3 L' inscripziun en il register dal domicil anteriur perda ses effect giuridic suenter 3 mais, quintà a partir da la midada dal domicil. 
Cudesch civil svizzer dals 10 da december 1907: Art. a251
Art. 251 
C. Gestiun dal register 
^1 Il register dals bains matrimonials vegn manà da l' uffizi dal register da commerzi, nun ch' ils chantuns designeschian districts spezials e manaders dal register spezials. 
^2 Mintgin ha il dretg da prender invista dal register dals bains matrimonials u da pretender extracts. 
^3 La publicaziun dals contracts matrimonials sto mo inditgar, tge urden dals bains ch' ils consorts han tschernì. 
Cuntegn 
A. Applicaziun dal dretg Art. 1 
I. Agir en buna fai Art. 2 
II. Buna fai Art. 3 
III. Appreziar dal derschader Art. 4 
I. Dretg civil chantunal ed isanza locala Art. 5 
II. Dretg public dals chantuns Art. 6 
D. Disposiziuns generalas dal Dretg d' obligaziuns Art. 7 
I. Chargia da cumprova Art. 8 
II. Cumprova cun documents publics Art. 9 
abolì Art. 10 
I. Giudiment dals dretgs civils Art. 11 
1. Cuntegn Art. 2 
2. Premissas 
a. En general Art. 13 
b. Maiorennitad Art. 14 
c. … Art. 15 
d. Abilitad da giuditgar Art. 16 
1. En general Art. 7 
2. Mancanza da l' abilitad da giuditgar Art. 18 
3. Persunas ablas da giuditgar, ma inablas d' agir 
a. Princip Art. 19 
b. Consentiment dal represchentant legal Art. 19a 
c. Mancanza dal consentiment Art. 19b 
4. Dretgs persunals inalienabels Art. 19c 
III. Restricziun da l' abilitad d' agir Art. 19d 
1. Parentella Art. 20 
2. Quinanza Art. 1 
1. Lieu d' origin Art. 22 
2. Domicil 
a. Noziun Art. 23 
b. Midada da domicil u da dimora Art. 24 
c. Domicil da persunas minorennas Art. 25 
d. Domicil da persunas maiorennas sut curatella cumplessiva Art. 26 
I. Cunter obligaziuns excessivas Art. 27 
1. Princip Art. 28 
2. Plant 
a. En general Art. 28a 
b. Violenza, smanatschas u persecuziuns Art. 28b 
3. … 
abolì Art. 28c-28f 
4. Dretg da replica 
a. Princip Art. 28g 
b. Furma e cuntegn Art. 28h 
c. Procedura Art. 28i 
d. Publicaziun Art. 28k 
e. Appellaziun al derschader Art. 28l 
1. Protecziun dal num Art. 29 
2. Midada dal num 
a. En general Art. 30 
b. En cas da mort d' in consort Art. 30a 
I. Naschientscha e mort Art. 31 
1. Chargia da cumprova Art. 32 
2. Meds da cumprova 
a. En general Art. 33 
b. Indizis da mort Art. 34 
1. En general Art. 35 
2. Procedura Art. 36 
3. Scadenza da la dumonda Art. 7 
4. Effect Art. 38 
I. En general Art. 39 
II. Obligaziun d' annunzia Art. 40 
III. Cumprova d' indicaziuns nundispitaivlas Art. 41 
1. Tras il derschader Art. 42 
2. Tras las autoritads da stadi civil Art. 43 
V. Protecziun da datas e communicaziun da datas Art. 43a 
1. Funcziunaris da stadi civil Art. 44 
2. Autoritads da surveglianza Art. 45 
Ia. Banca centrala da datas Art. 45a 
II. Responsabladad Art. 46 
III. Mesiras disciplinaras Art. 47 
I. Dretg federal Art. 48 
II. Dretg chantunal Art. 49 
Art. 50 e 51 
A. Persunalitad Art. 52 
B. Giudiment dals dretgs civils Art. 53 
I. Premissa Art. 54 
II. Moda Art. 55 
D. Sedia Art. 56 
I. Utilisaziun da la facultad Art. 57 
II. Liquidaziun Art. 58 
F. Resalva dal dretg public sco er dal dretg da societads e d' associaziuns Art. 59 
I. Organisaziun corporativa Art. 60 
II. Inscripziun en il register da commerzi Art. 61 
III. Uniuns senza persunalitad Art. 62 
IV. Relaziun tranter statuts e lescha Art. 63 
1. Impurtanza e convocaziun Art. 64 
2. Cumpetenza Art. 65 
3. Conclus da l' uniun 
a. Furma Art. 66 
b. Dretg da votar e maioritad Art. 67 
c. Exclusiun dal dretg da votar Art. 68 
1. Dretgs ed obligaziuns en general Art. 69 
2. Contabilitad Art. 69a 
III. Post da revisiun Art. 69b 
IV. Mancanzas en l' organisaziun Art. 69c 
I. Entrada ed extrada Art. 70 
II. Contribuziuns Art. 71 
III. Exclusiun Art. 72 
IV. Effects da l' extrada e da l' exclusiun Art. 73 
V. Protecziun da l' intent da l' uniun Art. 74 
VI. Protecziun dals dretgs dals commembers Art. 75 
C^bis. Responsabladad Art. 75a 
1. Conclus da l' uniun Art. 76 
2. Tenor la lescha Art. 77 
3. Tras sentenzia Art. 78 
II. Extincziun da l' inscripziun en il register Art. 79 
I. En general Art. 80 
II. Furma Art. 81 
III. Contestaziun Art. 82 
I. En general Art. 83 
II. Contabilitad Art. 83a 
1. Obligaziun da revisiun e dretg applitgabel Art. 83b 
2. Relaziun tar l' autoritad da surveglianza Art. 83c 
IV. Mancanzas en l' organisaziun Art. 83d 
C. Surveglianza Art. 84 
C^bis. Mesiras en cas da surdebitaziun e d' insolvenza Art. 84a 
Art. 84b 
D. Transfurmaziun 
I. Midada da l' organisaziun Art. 85 
1. Sin dumonda da l' autoritad da surveglianza u da l' organ suprem da la fundaziun Art. 86 
2. Sin dumonda dal fundatur u sin basa da sia disposiziun per causa da mort Art. 86a 
III. Midadas minimalas dal document da fundaziun Art. 86b 
E. Fundaziuns da famiglia e fundaziuns ecclesiasticas Art. 87 
I. Dissoluziun tras l' autoritad cumpetenta Art. 88 
II. Dretg da far propostas da purtar plant, extincziun en il register Art. 89 
G. Fundaziuns per il provediment dal persunal Art. 89a 
A. Administraziun mancanta Art. 89b 
B. Cumpetenza Art. 89c 
A. Empermischun da lètg Art. 90 
I. Regals Art. 91 
II. Contribuziuns Art. 92 
III. Surannaziun Art. 93 
A. Abilitad da maridar Art. 94 
I. Parentella Art. 95 
II. Lètg precedenta Art. 96 
A. Princips Art. 97 
A^bis. Guntgida dal dretg da persunas estras Art. 97a 
B. Procedura da preparaziun 
I. Dumonda Art. 98 
II. Realisaziun e terminaziun da la procedura da preparaziun Art. 99 
III. Termins Art. 100 
I. Lieu Art. 101 
II. Furma Art. 102 
D. Disposiziuns executivas Art. 103 
A. Princip Art. 104 
I. Motivs Art. 105 
II. Plant Art. 106 
I. Motivs Art. 107 
II. Plant Art. 108 
D. Consequenzas da la sentenzia Art. 109 
abolì Art. 110 
I. Cunvegna cumpletta Art. 111 
II. Cunvegna parziala Art. 112 
abolì Art. 113 
I. Suenter avair vivì separadamain Art. 114 
II. Insupportabladad Art. 115 
abolì Art. 116 
A. Premissas e procedura Art. 117 
B. Consequenzas da la separaziun Art. 118 
A. Num Art. 119 
B. Dretg dals bains matrimonials e dretg d' ierta Art. 120 
C. Abitaziun da la famiglia Art. 121 
1. Partiziun da la prestaziun d' extrada Art. 22 
2. Renunzia ed exclusiun Art. 13 
II. Suenter l' entrada d' in cas da prevenziun u sche la partiziun n' è betg pussaivla Art. 124 
I. Premissas Art. 125 
II. Modalitads da la contribuziun da mantegniment Art. 126 
1. Cunvegnas spezialas Art. 27 
2. Adattaziun a la chareschia Art. 18 
3. Midada tras sentenzia Art. 129 
4. Extincziun tras lescha Art. 130 
1. Agid d' incasso e pajaments anticipads Art. 3 
2. Avis als debiturs e garanzia Art. 13 
I. Dretgs ed obligaziuns dals geniturs Art. 133 
II. Midada da las relaziuns Art. 134 
abolì Art. 135-158 
A. Cuminanza conjugala; dretgs ed obligaziuns dals consorts Art. 159 
B. Num Art. 160 
C. Dretg da burgais Art. 161 
D. Abitaziun conjugala Art. 162 
I. En general Art. 163 
II. Import a libra disposiziun Art. 164 
III. Contribuziuns extraordinarias d' in consort Art. 165 
F. Represchentanza da la cuminanza conjugala Art. 166 
G. Professiun ed interpresa dals consorts Art. 167 
I. En general Art. 168 
II. Abitaziun da la famiglia Art. 169 
J. Obligaziun da dar infurmaziuns Art. 170 
I. Posts da cussegliaziun Art. 171 
1. En general Art. 72 
2. Durant la vita cuminaivla 
a. Prestaziuns en daners Art. 173 
b. Retratga da l' autorisaziun da represchentanza Art. 174 
3. Schliaziun da la chasada cuminaivla 
a. Motivs Art. 175 
b. Regulaziun da la vita separada Art. 176 
4. Avis als debiturs Art. 177 
5. Restricziuns da l' autorisaziun da disponer Art. 178 
6. Midada da las relaziuns Art. 179 
abolì Art. 180 
A. Urden ordinari dals bains Art. 181 
I. Cuntegn dal contract Art. 182 
II. Abilitad da far in contract Art. 183 
III. Furma dal contract Art. 184 
1. Ordinaziun Art. 85 
2. … Art. 186 
3. Aboliziun Art. 187 
1. Concurs Art. 88 
2. Sequestraziun 
a. Ordinaziun Art. 189 
b. Dumonda Art. 190 
3. Aboliziun Art. 191 
III. Liquidaziun dals bains matrimonials Art. 192 
D. Protecziun dals crediturs Art. 193 
E. … Art. 194 
F. Administraziun da la facultad d' in consort tras l' auter Art. 195 
G. Inventari Art. 195a 
I. Cumposiziun Art. 196 
II. Acquists Art. 197 
1. Tenor lescha Art. 98 
2. Tenor contract matrimonial Art. 199 
IV. Cumprova Art. 200 
B. Administraziun, giudida e disposiziun Art. 201 
C. Responsabladad vers terzas persunas Art. 202 
D. Debits tranter consorts Art. 203 
I. Mument da la schliaziun Art. 204 
1. En general Art. 205 
2. Part da la plivalur dal consort Art. 06 
1. Liquidaziun da l' acquist e dals bains propris Art. 207 
2. Attribuziun als acquists Art. 08 
3. Cumpensaziuns tranter acquist e bains propris Art. 209 
4. Avanzament Art. 210 
1. Valur commerziala Art. 2 
2. Valur da rendita 
a. En general Art. 212 
b. Circumstanzas spezialas Art. 213 
3. Mument decisiv Art. 214 
1. Tenor lescha Art. 25 
2. Tenor contract 
a. En general Art. 216 
b. En cas da divorzi, da separaziun, d' ina decleraziun da nunvalaivladad da la lètg u d' ina separaziun giudiziala dals bains Art. 217 
VI. Pajament da la pretensiun da participaziun e da la part da la plivalur 
1. Suspensiun dal pajament Art. 28 
2. Abitaziun e rauba da chasa Art. 19 
3. Plant cunter terzas persunas Art. 220 
I. Cumposiziun Art. 221 
1. Cuminanza generala Art. 222 
2. Cuminanza limitada dals bains 
a. Cuminanza d' acquist Art. 223 
b. Autras cuminanzas dals bains Art. 224 
III. Bains propris Art. 225 
IV. Cumprova Art. 226 
1. Administraziun ordinaria Art. 227 
2. Administraziun extraordinaria Art. 8 
3. Professiun u interpresa da la cuminanza Art. 229 
4. Refusa ed acceptaziun dad iertas Art. 230 
5. Responsabladad e custs administrativs Art. 231 
II. Bains propris Art. 232 
I. Debits integrals Art. 233 
II. Agens debits Art. 234 
D. Debits tranter consorts Art. 235 
I. Mument da la schliaziun Art. 236 
II. Attribuziun als bains propris Art. 237 
III. Cumpensaziuns tranter bains cuminaivels e bains propris Art. 238 
IV. Part da la plivalur Art. 239 
V. Determinaziun da la valur Art. 240 
1. En cas da mort u en cas da cunvegna d' in auter urden dals bains Art. 24 
2. En ils auters cas Art. 4 
1. Bains propris Art. 243 
2. Abitaziun e rauba da chasa Art. 44 
3. Autras valurs da facultad Art. 245 
4. Autras prescripziuns da partiziun Art. 26 
I. En general Art. 247 
II. Cumprova Art. 248 
B. Responsabladad vers terzas persunas Art. 249 
C. Debits tranter consorts Art. 250 
D. Attribuziun en cas da cumproprietad Art. 251 
A. Cumenzament da la relaziun da figlialanza en general Art. 252 
abolì Art. 253 e 254 
A. Presumziun Art. 255 
I. Dretg da purtar plant Art. 256 
1. Schendrada durant la lètg Art. 256a 
2. Schendrada avant la lètg u durant la schliaziun da la chasada cuminaivla Art. 56b 
III. Termin per purtar plant Art. 256c 
C. Coincidenza da duas presumziuns Art. 257 
D. Plant dals geniturs Art. 258 
E. Maridaglia dals geniturs Art. 259 
I. Cundiziuns e furma Art. 260 
1. Dretg da purtar plant Art. 260a 
2. Motiv dal plant Art. 60b 
3. Termin per purtar plant Art. 260c 
I. Dretg da purtar plant Art. 261 
II. Presumziun Art. 262 
III. Termin per purtar plant Art. 263 
I. Premissas generalas Art. 264 
II. Adopziun cuminaivla Art. 264a 
III. Adopziun tras ina persuna suletta Art. 264b 
IV. Vegliadetgna e consentiment da l' uffant Art. 265 
1. Furma Art. 265a 
2. Termin Art. 65b 
3. Desister dal consentiment 
a. Premissas Art. 265c 
b. Decisiun Art. 265d 
B. Adopziun da persunas maiorennas Art. 266 
I. En general Art. 267 
II. Dretg da burgais Art. 267a 
I. En general Art. 268 
II. Examinaziun Art. 268a 
D^bis. Secret d' adopziun Art. 268b 
D^ter. Infurmaziuns davart las persunalias dals geniturs biologics Art. 268c 
1. Mancanza dal consentiment Art. 269 
2. Autras mancanzas Art. 69a 
II. Termin per purtar plant Art. 269b 
F. Intermediaziun d' uffants adoptivs Art. 269c 
I. Uffant da geniturs maridads Art. 270 
II. Uffant da geniturs betg maridads Art. 270a 
III. Consentiment da l' uffant Art. 270b 
B. Dretg da burgais Art. 271 
C. Obligaziuns vicendaivlas Art. 272 
1. Princip Art. 273 
2. Limits Art. 74 
II. Terzas persunas Art. 274a 
III. Cumpetenza Art. 275 
E. Infurmaziun e scleriment Art. 275a 
A. Object e dimensiun Art. 276 
B. Durada Art. 277 
C. Geniturs maridads Art. 278 
I. Dretg da purtar plant Art. 279 
II. e III. 
abolì Art. 280-284 
IV. Fixaziun da la contribuziun da mantegniment Art. 285 
V. Midada da las relaziuns Art. 286 
I. Prestaziuns periodicas Art. 287 
II. Indemnisaziun en daners Art. 288 
I. Creditur Art. 289 
1. Agid adattà Art. 290 
2. Avis als debiturs Art. 91 
III. Garanzia Art. 292 
G. Dretg public Art. 293 
H. Geniturs da tgira Art. 294 
J. Dretgs da la mamma betg maridada Art. 295 
I. En general Art. 296 
II. Geniturs maridads Art. 297 
1. En general Art. 298 
2. Tgira genituriala cuminaivla Art. 98a 
IV. Madrastra u padraster Art. 299 
V. Geniturs da tgira Art. 300 
I. En general Art. 301 
II. Educaziun Art. 302 
III. Educaziun religiusa Art. 303 
1. Vers terzas persunas 
a. En general Art. 304 
b. Posiziun giuridica da l' uffant Art. 305 
2. Entaifer la cuminanza famigliara Art. 306 
I. Mesiras adattadas Art. 307 
1. En general Art. 308 
2. Constataziun da la paternitad Art. 309 
III. Retratga da la protecziun genituriala Art. 310 
1. D' uffizi Art. 3 
2. Cun il consentiment dals geniturs Art. 31 
V. Midada da las relaziuns Art. 313 
1. En general Art. 34 
2. Audiziun da l' uffant Art. 314a 
3. Represchentanza da l' uffant Art. 14a 
4. Plazzament en in institut serrà u en ina clinica psichiatrica Art. 31b 
1. En general Art. 35 
2. En proceduras da dretg matrimonial 
a. Cumpetenza dal derschader Art. 315a 
b. Midadas d' ordinaziuns giudizialas Art. 315b 
VIII. Surveglianza dals uffants confidads Art. 316 
IX. Collavuraziun en la protecziun da la giuventetgna Art. 317 
A. Administraziun Art. 318 
B. Utilisaziun dals retgavs Art. 319 
C. Consumaziun parziala da la facultad da l' uffant Art. 320 
I. Donaziuns Art. 321 
II. Part obligatorica Art. 322 
III. Acquist tras la lavur, facultad commerziala Art. 323 
I. Mesiras adattadas Art. 324 
II. Retratga da l' administraziun Art. 325 
I. Restituziun Art. 326 
II. Responsabladad Art. 327 
A. Princip Art. 327a 
I. Da l' uffant Art. 327b 
II. Da l' avugà Art. 327c 
A. Persunas che han in' obligaziun da sustegn Art. 328 
B. Dimensiun e far valair il sustegn Art. 329 
C. Mantegniment d' uffants chattads Art. 330 
A. Premissa Art. 331 
I. Urden da chasa e provediment Art. 332 
II. Responsabladad Art. 333 
1. Premissas Art. 334 
2. Far valair il dretg Art. 334 
A. Fundaziuns da famiglia Art. 335 
1. Cundiziuns Art. 336 
2. Furma Art. 337 
II. Durada Art. 338 
1. Spezia d' indivisiun Art. 339 
2. Direcziun e represchentanza 
a. En general Art. 340 
b. Cumpetenza dal parsura Art. 341 
3. Bains cuminaivels e facultad persunala Art. 42 
1. Motivs Art. 343 
2. Desditga, insolvenza, maridaglia Art. 344 
3. Mort d' in commember Art. 45 
4. Moda da parter Art. 36 
1. Cuntegn Art. 347 
2. Motivs spezials da dissoluziun Art. 348 
Art. 349-358 
Art. 359 
A. Princip Art. 360 
I. Constituziun Art. 361 
II. Revocaziun Art. 362 
C. Constataziun da la valaivladad ed acceptaziun Art. 363 
D. Interpretaziun e cumplettaziun Art. 364 
E. Adempliment Art. 365 
F. Indemnisaziun e spesas Art. 366 
G. Desditga Art. 367 
H. Intervenziun da l' autoritad per la protecziun da creschids Art. 368 
I. Recuperaziun da l' abilitad da giuditgar Art. 369 
A. Princip Art. 370 
B. Constituziun e revocaziun Art. 371 
C. Cumenzament da l' inabilitad da giuditgar Art. 372 
D. Intervenziun da l' autoritad per la protecziun da creschids Art. 373 
A. Premissas e dimensiun dal dretg da represchentanza Art. 374 
B. Execuziun dal dretg da represchentanza Art. 375 
C. Intervenziun da l' autoritad per la protecziun da creschids Art. 376 
A. Plan da tractament Art. 377 
B. Persuna cun dretg da represchentanza Art. 378 
C. Cas urgents Art. 379 
D. Tractament d' in disturbi psichic Art. 380 
E. Intervenziun da l' autoritad per la protecziun da creschids Art. 381 
A. Contract d' assistenza Art. 382 
I. Premissas Art. 383 
II. Protocollaziun ed infurmaziun Art. 384 
III. Intervenziun da l' autoritad per la protecziun da creschids Art. 385 
C. Protecziun da la persunalitad Art. 386 
D. Surveglianza dals instituts da dimora e da tgira Art. 387 
A. Intent Art. 388 
B. Subsidiaritad e commensurabladad Art. 389 
A. Premissas Art. 390 
B. Champs d' incumbensa Art. 391 
C. Renunzia ad ina curatella Art. 392 
A. Curatella accumpagnada Art. 393 
I. En general Art. 394 
II. Administraziun da facultad Art. 395 
C. Curatella participativa Art. 396 
D. Cumbinaziun da curatellas Art. 397 
E. Curatella cumplessiva Art. 398 
Art. 399 
I. Premissas generalas Art. 400 
II. Giavischs da la persuna pertutgada u da persunas da sia confidenza Art. 401 
III. Surdada da l' uffizi a pliras persunas Art. 402 
B. Impediment e collisiun d' interess Art. 403 
C. Indemnisaziun e spesas Art. 404 
A. Surpigliada da l' uffizi Art. 405 
B. Relaziun cun la persuna pertutgada Art. 406 
C. Agen agir da la persuna pertutgada Art. 407 
I. Incumbensas Art. 408 
II. Imports a libra disposiziun Art. 409 
III. Quint Art. 410 
E. Rapport Art. 411 
F. Affars particulars Art. 412 
G. Duair da diligenza ed obligaziun da discreziun Art. 413 
H. Midada da las relaziuns Art. 414 
A. Revisiun dal quint ed examinaziun dal rapport Art. 415 
I. Tenor la lescha Art. 416 
II. Sin prescripziun Art. 417 
III. Mancanza dal consentiment Art. 418 
Art. 419 
Art. 420 
A. Tenor la lescha Art. 421 
I. Sin dumonda dal procuratur Art. 422 
II. Ulteriurs cas Art. 423 
C. Cuntinuaziun dals affars Art. 424 
D. Rapport final e quint final Art. 425 
I. Plazzament per il tractament u per l' assistenza Art. 426 
II. Retenziun da persunas entradas voluntarmain Art. 427 
I. Autoritad per la protecziun da creschids Art. 428 
1. Cumpetenza Art. 429 
2. Procedura Art. 430 
C. Examinaziun periodica Art. 431 
D. Persuna da confidenza Art. 432 
I. Plan da tractament Art. 433 
II. Tractament senza consentiment Art. 434 
III. Cas d' urgenza Art. 435 
IV. Discurs d' extrada Art. 436 
V. Dretg chantunal Art. 437 
F. Mesiras per restrenscher la libertad da sa mover Art. 438 
G. Appellaziun a la dretgira Art. 439 
A. Autoritad per la protecziun da creschids Art. 440 
B. Autoritad da surveglianza Art. 441 
C. Cumpetenza locala Art. 442 
A. Dretgs ed obligaziuns d' annunzia Art. 443 
B. Examinaziun da la cumpetenza Art. 444 
C. Mesiras preventivas Art. 445 
D. Princips da procedura Art. 446 
E. Audiziun Art. 447 
F. Obligaziun da cooperar ed agid uffizial Art. 448 
G. Expertisa en in institut Art. 449 
H. Ordinaziun d' ina represchentanza Art. 449a 
I. Invista da las actas Art. 449b 
J. Obligaziun d' annunzia Art. 449c 
A. Object dal recurs e cumpetenza da far recurs Art. 450 
B. Motivs da recurs Art. 450a 
C. Termin da recurs Art. 450b 
D. Effect suspensiv Art. 450c 
E. Consultaziun da l' instanza precedenta e reponderaziun Art. 450d 
F. Disposiziuns spezialas en cas d' in plazzament per motivs da provediment Art. 450e 
Art. 450f 
Art. 450g 
A. Obligaziun da discreziun ed infurmaziun Art. 451 
B. Effect da las mesiras envers terzas persunas Art. 452 
C. Obligaziun da collavurar Art. 453 
A. Princip Art. 454 
B. Surannaziun Art. 455 
C. Responsabladad tenor il dretg da mandat Art. 456 
I. Descendents Art. 457 
II. Tschep dals geniturs Art. 458 
III. Tschep dals tats Art. 459 
IV. Ultims ertavels Art. 460 
Art. 461 
B. Consort survivent e partenari registrà survivent Art. 462 
abolì Art. 463-464 
C. … Art. 465 
D. Chantun e vischnanca Art. 466 
A. Disposiziun testamentara Art. 467 
B. Contract d' ierta Art. 468 
C. Disposiziuns manglusas Art. 469 
I. Dimensiun da la cumpetenza da disponer Art. 470 
II. Part obligatorica Art. 471 
III. … Art. 472 
IV. Favurisaziun dal consort survivent Art. 473 
1. Deducziun dals debits Art. 474 
2. Donaziuns tranter vivs Art. 475 
3. Pretensiuns d' assicuranzas Art. 476 
I. Motivs Art. 477 
II. Effect Art. 478 
III. Chargia da cumprova Art. 479 
IV. Dischertaziun d' ina persuna insolventa Art. 480 
A. En general Art. 481 
B. Cundiziuns e pretensiuns Art. 482 
C. Instituziun dals ertavels Art. 483 
I. Cuntegn Art. 484 
II. Obligaziun dal debitur Art. 485 
III. Relaziun cun l' ierta Art. 486 
E. Disposiziun substitutiva Art. 487 
I. Designaziun da l' ertavel posteriur Art. 488 
II. Mument da la surdada Art. 489 
III. Garanzias Art. 490 
1. Da l' emprim ertavel Art. 49 
2. Da l' ertavel posteriur Art. 49 
V. Descendents inabels da giuditgar Art. 492a 
G. Fundaziuns Art. 493 
I. Instituziun dals ertavels e legat Art. 494 
1. Impurtanza Art. 495 
2. Crudada da la renunzia Art. 496 
3. Dretgs dals crediturs d' ierta Art. 497 
1. En general Art. 498 
2. Disposiziun publica 
a. Furma da disponer Art. 499 
b. Cooperaziun dal funcziunari Art. 500 
c. Cooperaziun da las perditgas Art. 501 
d. Disponer senza leger e suttascriver il document Art. 502 
e. Persunas che coopereschan Art. 503 
f. Tegnair en salv la disposiziun Art. 504 
3. Disposiziun cun agen maun Art. 505 
4. Disposiziun a bucca 
a. Disposiziun Art. 506 
b. Documentaziun Art. 507 
c. Perdita da la vigur Art. 508 
1. Revocaziun Art. 509 
2. Destrucziun Art. 510 
3. Disposiziun posteriura Art. 511 
I. Constituziun Art. 512 
1. Tranter vivs 
a. Tras contract e tras disposiziun testamentara Art. 513 
b. Tras retratga dal contract Art. 514 
2. L' ertavel mora avant il testader Art. 515 
C. Restricziun dal dretg da disponer Art. 516 
A. Surdada da l' incumbensa Art. 517 
B. Cuntegn da l' incumbensa Art. 518 
I. Inabilitad da disponer, voluntad manglusa, illegalitad u immoralitad Art. 519 
1. En general Art. 520 
2. En cas d' ina disposiziun testamentara cun agen maun Art. 50a 
III. Surannaziun Art. 521 
1. En general Art. 522 
2. Favurisaziun da l' ertavel cun dretg sin la part obligatorica Art. 53 
3. Dretgs dals crediturs Art. 524 
1. Reducziun en general Art. 525 
2. Legat d' ina chaussa singula Art. 56 
3. Disposiziuns tranter vivs 
a. Cas Art. 527 
b. Restituziun Art. 528 
4. Pretensiuns d' assicuranzas Art. 529 
5. Giudida e rentas Art. 30 
6. Instituziun posteriura d' ertavels Art. 531 
III. Realisaziun Art. 532 
IV. Surannaziun Art. 533 
A. Transferiment tranter vivs Art. 534 
I. Reducziun Art. 535 
II. Restituziun Art. 536 
A. Premissa da vart dal testader Art. 537 
B. Lieu da l' avertura Art. 538 
1. Capacitad giuridica Art. 539 
2. Indignitad d' ertar 
a. Motivs Art. 540 
b. Effect per ils descendents Art. 541 
1. Sco ertavel Art. 542 
2. Sco legatari Art. 543 
3. L' uffant concepì Art. 544 
4. Ertavels posteriurs Art. 55 
1. Successiun d' ierta cunter garanzia Art. 546 
2. Annullaziun da la spariziun e restituziun da la facultad Art. 547 
II. Dretg d' ertar dal sparì Art. 548 
III. Relaziun tranter ils dus cas Art. 549 
IV. Procedura d' uffizi Art. 550 
A. En general Art. 551 
B. Sigillaziun da l' ierta Art. 552 
C. Inventari Art. 553 
I. En general Art. 554 
II. En cas d' ertavels nunenconuschents Art. 555 
I. Obligaziun da consegna Art. 556 
II. Avertura Art. 557 
III. Communicaziun als participads Art. 558 
IV. Consegna da l' ierta Art. 559 
I. Ertavels Art. 560 
II. … Art. 561 
1. Acquist dal legat Art. 562 
2. Object dal legat Art. 563 
3. Relaziun tranter creditur e legatari Art. 564 
4. Reducziun Art. 565 
1. Dretg da refusar Art. 566 
2. Limitaziun temporala 
a. En general Art. 567 
b. En cas d' ina inventarisaziun Art. 568 
3. Transiziun dal dretg da refusar Art. 569 
4. Furma Art. 570 
II. Perdita dal dretg da refusar Art. 571 
III. Refusa d' in cunertavel Art. 572 
1. En general Art. 573 
2. Dretg dal consort survivent Art. 574 
3. Refusa a favur d' ertavels pli allontanads Art. 575 
V. Prolungaziun dal termin Art. 576 
VI. Refusa d' in legat Art. 577 
VII. Protecziun dals dretgs dals crediturs da l' ertavel Art. 578 
VIII. Responsabladad en cas da la refusa Art. 579 
A. Premissa Art. 580 
I. Inventari Art. 581 
II. Clom da quints Art. 582 
III. Inscripziun d' uffizi Art. 583 
IV. Resultat Art. 584 
I. Administraziun Art. 585 
II. Scussiun, process, surannaziun Art. 586 
I. Termin per far la decleraziun Art. 587 
II. Decleraziun Art. 588 
1. Responsabladad tenor l' inventari Art. 589 
2. Responsabladad sur l' inventari ora Art. 590 
E. Responsabladad pervia da cauziuns Art. 591 
F. Acquist a favur da la communitad Art. 592 
I. Dumonda d' in ertavel Art. 593 
II. Dumonda dals crediturs dal testader Art. 594 
I. Administraziun Art. 595 
II. Liquidaziun ordinaria Art. 596 
III. Liquidaziun tras l' uffizi da concurs Art. 597 
A. Premissa Art. 598 
B. Effect Art. 599 
C. Surannaziun Art. 600 
D. Plant dal legatari Art. 601 
I. Cuminanza dals ertavels Art. 602 
II. Responsabladad dals ertavels Art. 603 
B. Dretg da partiziun Art. 604 
C. Suspensiun da la partiziun Art. 605 
D. Dretgs dals cussedents Art. 606 
A. En general Art. 607 
I. Disposiziun dal testader Art. 608 
II. Cooperaziun da l' autoritad Art. 609 
I. Egualitad dals ertavels Art. 610 
II. Furmaziun da parts Art. 611 
III. Attribuziun e vendita da singulas chaussas Art. 612 
IV. Attribuziun da l' abitaziun e da la rauba da chasa al consort survivent Art. 612a 
I. Chaussas che tutgan ensemen, scrittiras da la famiglia Art. 613 
I. Inventari agricul Art. 613a 
II. Pretensiuns dal testader vers l' ertavel Art. 614 
III. Chaussas da l' ierta impegnadas Art. 615 
Art. 616 
1. Surpigliada 
a. Valur imputabla Art. 617 
b. Procedura da stimaziun Art. 618 
V. Manaschis agriculs e bains immobigliars agriculs Art. 619 
Art. 620-625 
A. Obligaziun da gulivar Art. 626 
B. Gulivaziun en cas ch' ertavels crodan davent Art. 627 
I. Bittar en u metter a quint Art. 628 
II. Donaziuns che surpassan la part d' ierta Art. 629 
III. Moda da calcular Art. 630 
D. Custs d' educaziun Art. 631 
E. Regals occasiunals Art. 632 
Art. 633 
I. Contract da partiziun Art. 634 
II. Contract davart parts d' ierta Art. 635 
III. Contracts avant la successiun d' ierta Art. 636 
I. Garanzia per las parts Art. 637 
II. Contestaziun da la partiziun Art. 638 
I. Responsabladad solidarica Art. 639 
II. Regress sin ils cunertavels Art. 640 
I. En general Art. 641 
II. Animals Art. 641a 
I. Parts integralas Art. 642 
II. Fritgs natirals Art. 643 
1. Circumscripziun Art. 644 
2. Exclusiun Art. 645 
1. Relaziun tranter ils cumproprietaris Art. 646 
2. Urden d' utilisaziun e d' administraziun Art. 647 
3. Acts administrativs ordinaris Art. 647a 
4. Acts administrativs pli impurtants Art. 67b 
5. Mesiras architectonicas 
a. Necessarias Art. 647c 
b. Utilas Art. 647d 
c. Che servan a l' embelliment ed a la cumadaivladad Art. 647e 
6. Disponer da la chaussa Art. 48 
7. Purtar ils custs e las grevezzas Art. 649 
8. Obligaziun da regulaziuns e remartga en il register funsil Art. 649a 
9. Exclusiun da la cuminanza 
a. Cumproprietaris Art. 649b 
b. Possessurs d' auters dretgs Art. 649c 
10. Schliaziun 
a. Dretg da partiziun Art. 650 
b. Maniera da parter Art. 651 
c. Animals da chasa Art. 651a 
1. Premissa Art. 652 
2. Effect Art. 653 
3. Schliaziun Art. 654 
III. Proprietad collectiva vi da manaschis agriculs e vi da bains immobigliars agriculs Art. 654a 
A. Object 
I. Bains immobigliars Art. 655 
II. Proprietad dependenta Art. 655a 
I. Inscripziun Art. 656 
1. Transferiment Art. 657 
2. Appropriaziun Art. 658 
3. Furmaziun da nov terren Art. 659 
4. Spustament da terren 
a. En general Art. 660 
b. Spustaments permanents Art. 660a 
c. Nova determinaziun dals cunfins Art. 660b 
5. Acquist tras giudida 
a. Acquist tras giudida ordinari Art. 661 
b. Acquist tras giudida extraordinari Art. 662 
c. Termins Art. 663 
6. Chaussas senza patrun e chaussas publicas Art. 4 
III. Dretg sin l' inscripziun Art. 665 
C. Perdita Art. 666 
D. Mesiras giudizialas 
I. Proprietari nunchattabel Art. 666a 
II. Absenza dals organs prescrits Art. 666b 
I. Dimensiun Art. 667 
1. Moda da marcar ils cunfins Art. 668 
2. Obligaziun da metter terms Art. 669 
3. Cumproprietad vi da terminaziuns Art. 670 
1. Funs e material 
a. Relaziun da proprietad Art. 671 
b. Indemnisaziun Art. 672 
c. Attribuziun da la proprietad funsila Art. 673 
2. Construcziuns che tanschan sin in bain immobigliar vischin Art. 674 
3. Dretg da construcziun Art. 675 
4. Conducts Art. 676 
5. Construcziuns moviblas Art. 677 
IV. Plantaziuns sin il bain immobigliar Art. 678 
1. En cas ch' il dretg da proprietad vegn surduvrà Art. 679 
2. En cas d' ina cultivaziun legala dal bain immobigliar Art. 679a 
I. En general Art. 680 
1. Princips Art. 68 
2. Diever Art. 681a 
3. Midada, renunzia Art. 681b 
4. En cas da cumproprietad ed en cas da dretg da construcziun Art. 682 
5. Dretg da precumpra vi da manaschis agriculs e vi da bains immobigliars agriculs Art. 682a 
abolì Art. 683 
1. Immissiuns exageradas Art. 684 
2. Chavar e construir 
a. Regla Art. 685 
b. Prescripziuns chantunalas Art. 686 
3. Plantas 
a. Regla Art. 687 
b. Prescripziuns chantunalas Art. 688 
4. Deflussiun da l' aua Art. 689 
5. Drenaschas Art. 690 
6. Conducts 
a. Obligaziun da tolerar Art. 691 
b. Protecziun dals interess dal proprietari engrevgià Art. 692 
c. Midada da las relaziuns Art. 693 
7. Dretgs da passadi 
a. Passadi necessari Art. 694 
b. Auters dretgs da passadi Art. 695 
c. Remartga en il register funsil Art. 696 
8. Far saiv Art. 697 
9. Obligaziun da mantegniment Art. 68 
1. Access Art. 699 
2. Allontanament da chaussas e d' animals Art. 700 
3. Defensiun cunter privels e cunter donns Art. 701 
1. En general Art. 702 
2. Meglieraziuns dal terren Art. 703 
I. Proprietad e dretgs vi da funtaunas Art. 704 
II. Deviaziun da funtaunas Art. 705 
1. Indemnisaziun Art. 706 
2. Restabiliment Art. 707 
IV. Funtaunas cuminaivlas Art. 708 
V. Utilisaziun da funtaunas Art. 709 
VI. Funtaunas necessarias Art. 710 
1. Aua Art. 7 
2. Terren Art. 71 
I. Cuntegn Art. 712a 
II. Object Art. 712b 
III. Disposiziun Art. 712c 
I. Act da constituziun Art. 712d 
II. Repartiziun da las localitads e quotas da valur Art. 712e 
III. Fin Art. 712f 
I. Disposiziuns applitgablas Art. 712g 
1. Definiziun e repartiziun Art. 72h 
2. Garanzia da las contribuziuns 
a. Dretg da pegn legal Art. 712i 
b. Dretg da retenziun Art. 712k 
III. Abilitad d' agir da la cuminanza Art. 712l 
1. Cumpetenza e stadi giuridic Art. 72m 
2. Convocaziun e presidi Art. 71n 
3. Execuziun dal dretg da votar Art. 712o 
4. Abilitad da decider Art. 712p 
1. Nominaziun Art. 72q 
2. Revocaziun Art. 71r 
3. Incumbensas 
a. Execuziun da las disposiziuns e dals conclus davart l' administraziun e davart il diever Art. 712s 
b. Represchentanza vers anor Art. 712t 
A. Object Art. 713 
1. Transiziun da la proprietad Art. 74 
2. Resalva da la proprietad 
a. En general Art. 715 
b. En cas da pajaments en ratas Art. 716 
3. Acquisiziun senza possess Art. 717 
1. Chaussas senza patrun Art. 78 
2. Animals senza patrun Art. 719 
1. Publicaziun, retschertga dal proprietari 
a. En general Art. 720 
b. En cas d' animals Art. 720a 
2. Conservaziun ed ingiant public Art. 71 
3. Acquisiziun da proprietad, restituziun Art. 722 
4. Stgazi Art. 723 
5. Objects da valur scientifica Art. 724 
IV. Chaussas manadas natiers Art. 725 
V. Elavuraziun Art. 726 
VI. Uniun e maschaida Art. 727 
VII. Acquist tras giudida Art. 728 
C. Perdita Art. 729 
A. Object Art. 730 
1. Inscripziun Art. 73 
2. Act giuridic Art. 73 
3. Servitut sin l' agen bain immobigliar Art. 7 
1. En general Art. 734 
2. Reuniun dals bains immobigliars Art. 735 
3. Tras il derschader Art. 76 
1. En general Art. 737 
2. Tenor l' inscripziun Art. 738 
3. En cas da novs basegns Art. 79 
4. Tenor il dretg chantunal e tenor l' isanza locala Art. 70 
5. En cas da plirs autorisads Art. 740a 
II. Grevezza da mantegniment Art. 741 
III. Dischlocaziun da la servitut Art. 742 
IV. Partiziun d' in bain immobigliar Art. 743 
… Art. 744 
I. Object Art. 745 
1. En general 
2. … Art. 746 
Art. 747 
1. Motivs Art. 748 
2. Durada Art. 749 
3. Remplazzament en cas d' extincziun Art. 750 
4. Restituziun 
a. Obligaziun Art. 751 
b. Responsabladad Art. 752 
c. Spesas Art. 753 
5. Surannaziun dals dretgs d' indemnisaziun Art. 74 
1. Dretgs dal giudider 
a. En general Art. 755 
b. Fritgs natirals Art. 756 
c. Tschains Art. 757 
d. Transferibilitad Art. 758 
2. Dretgs dal proprietari 
a. Surveglianza Art. 759 
b. Garanzia Art. 760 
c. Garanzia en cas da donaziuns e da giudida legala Art. 761 
d. Consequenza da la mancanza da la garanzia Art. 762 
3. Obligaziun d' inventarisar Art. 76 
4. Obligaziuns dal giudider 
a. Mantegniment da la chaussa Art. 764 
b. Spesas dal mantegniment e dal diever Art. 765 
c. Tschains en cas da giudida d' ina facultad Art. 766 
d. Assicuranza Art. 767 
1. Bains immobigliars 
a. Fritgs Art. 768 
b. Destinaziun economica Art. 769 
c. Guaud Art. 770 
d. Minieras Art. 771 
2. Chaussas consumablas e stimadas Art. 77 
3. Pretensiuns 
a. Cuntegn Art. 773 
b. Restituziun e reinvestiziun Art. 774 
c. Dretg sin cessiun Art. 775 
I. En general Art. 776 
II. Cuntegn dal dretg d' abitar Art. 777 
III. Grevezzas Art. 778 
I. Object ed inscripziun en il register funsil Art. 779 
II. Act giuridic Art. 779a 
III. Cuntegn, dimensiun e prenotaziun Art. 779b 
1. Return al proprietari Art. 779c 
2. Indemnisaziun Art. 779d 
3. … Art. 779e 
1. Premissas Art. 779f 
2. Execuziun dal dretg da return al proprietari Art. 779g 
3. Auters cas d' applicaziun Art. 779h 
1. Dretg da constituir in dretg da pegn Art. 779i 
2. Inscripziun Art. 779k 
VII. Durada maximala Art. 779l 
D. Dretg da funtauna Art. 780 
E. Autras servituts Art. 781 
F. Mesiras giudizialas Art. 781a 
A. Object Art. 782 
1. Inscripziun e moda d' acquist Art. 783 
2. Grevezzas funsilas da dretg public Art. 784 
3. … Art. 785 
1. En general Art. 786 
2. Deliberaziun 
a. Tras il creditur Art. 787 
b. Tras il debitur Art. 788 
c. Pretsch da deliberaziun Art. 789 
3. Surannaziun Art. 790 
I. Dretg dal creditur Art. 791 
II. Obligaziun dal debitur Art. 792 
I. Spezias Art. 793 
1. Import Art. 794 
2. Tschains Art. 795 
1. Bains impegnabels Art. 796 
2. Designaziun 
a. En cas d' in sulet bain immobigliar Art. 797 
b. En cas da plirs bains immobigliars Art. 798 
3. Bains immobigliars agriculs Art. 798a 
1. Inscripziun Art. 799 
2. En cas da proprietad cuminaivla Art. 800 
II. Extincziun Art. 801 
1. Transferiment dals dretgs da pegn Art. 802 
2. Desditga tras il debitur Art. 803 
3. Indemnisaziun en daners Art. 804 
I. Dimensiun da la garanzia ipotecara Art. 805 
II. Tschains da locaziun e da fittanza Art. 806 
III. Surannaziun Art. 807 
1. En cas da reducziuns da la valur 
a. Scumond ed agid a sasez Art. 808 
b. Garanzia, restabiliment, pajament en ratas Art. 809 
2. Reducziun da la valur senza culpa dal proprietari Art. 810 
3. Alienaziun da pitschnas parcellas Art. 811 
V. Ulteriuras grevezzas Art. 812 
1. Effects Art. 83 
2. Relaziun tranter ils posts da pegn Art. 814 
3. Posts da pegn libers Art. 815 
1. Moda da la realisaziun Art. 86 
2. Repartiziun dal retgav Art. 817 
3. Dimensiun da la garanzia Art. 818 
4. Garanzia per expensas necessarias Art. 819 
1. Prioritad Art. 820 
2. Amortisaziun dal debit e fin dal dretg da pegn Art. 81 
IX. Dretg sin la summa d' assicuranza Art. 822 
X. Creditur nunchattabel Art. 823 
A. Intent e natira Art. 824 
I. Constituziun Art. 825 
1. Dretg sin extincziun Art. 826 
2. Posiziun dal proprietari Art. 87 
3. Substituziun unilaterala 
a. Premissa e procedura Art. 828 
b. Ingiant public Art. 829 
c. Stimaziun uffiziala Art. 830 
4. Desditga Art. 831 
1. Alienaziun Art. 832 
2. Parcellaziun Art. 833 
3. Communicaziun al creditur Art. 84 
II. Transferiment da la pretensiun Art. 835 
I. Dal dretg chantunal Art. 836 
1. Cas Art. 837 
2. Vendider, cunertavels e commembers d' ina indivisiun Art. 838 
3. Mastergnants ed impressaris 
a. Inscripziun Art. 839 
b. Rang Art. 840 
c. Privilegi Art. 841 
I. Intent; relaziun cun la pretensiun che deriva da la relaziun immobigliara Art. 842 
II. Geners Art. 843 
III. Posiziun dal proprietari Art. 844 
IV. Alienaziun. Partiziun Art. 845 
1. En general Art. 846 
2. Desditga Art. 847 
VI. Protecziun da la buna fai Art. 848 
VII. Objecziuns dal debitur Art. 849 
VIII. Mandatari Art. 850 
IX. Lieu da pajament Art. 851 
X. Modificaziuns en la relaziun giuridica Art. 852 
XI. Pajament Art. 853 
1. Mancanza dal creditur Art. 854 
2. Extincziun Art. 855 
XIII. Invitaziun al creditur da s' annunziar Art. 856 
I. Constituziun Art. 857 
II. Transferiment Art. 858 
III. Impegnaziun, sequestraziun e giudida Art. 859 
1. Inscripziun Art. 860 
2. Titel ipotecar Art. 861 
II. Protecziun da la buna fai Art. 862 
1. Far valair il dretg Art. 863 
2. Transferiment Art. 864 
IV. Annullaziun Art. 865 
… Art. 866-874 
A. Obligaziuns per emprests cun dretg da pegn immobigliar Art. 875 
B. … Art. 876-883 
1. Possess dal creditur Art. 884 
2. Impegnaziun da muvel Art. 885 
3. Impegnaziun posteriura Art. 886 
4. Impegnaziun tras il creditur Art. 887 
1. Perdita dal possess Art. 888 
2. Obligaziun da restituir Art. 889 
3. Responsabladad dal creditur Art. 890 
1. Dretgs dal creditur Art. 89 
2. Dimensiun da la garanzia ipotecara Art. 89 
3. Rang dals dretgs da pegn Art. 89 
4. Contract da scadenza Art. 89 
I. Premissas Art. 895 
II. Excepziuns Art. 896 
III. En cas d' insolvenza Art. 897 
IV. Effect Art. 898 
A. En general Art. 899 
I. En cas da pretensiuns cun u senza certificat da debit Art. 900 
II. En cas da vaglias Art. 901 
III. En cas da titels che represchentan rauba Art. 902 
IV. Impegnaziun posteriura Art. 903 
I. Dimensiun da la garanzia ipotecara Art. 904 
II. Represchentanza dad aczias impegnadas e da quotas da basa da societads cun responsabladad limitada Art. 905 
III. Administraziun e rembursament Art. 906 
I. Cumpetenza Art. 907 
II. Durada Art. 908 
I. Constituziun Art. 909 
1. Vendita dal pegn Art. 90 
2. Dretg sin il surpli Art. 911 
1. Dretg da retrair Art. 92 
2. Dretgs da l' institut Art. 913 
C. Cumpra cun il patg da recumpra Art. 914 
D. Reglamentaziun chantunala Art. 915 
abolì Art. 916-918 
I. Noziun Art. 919 
II. Possess independent e dependent Art. 920 
III. Interrupziun transitorica Art. 921 
I. Tranter persunas preschentas Art. 922 
II. Tranter persunas absentas Art. 923 
III. Senza surdada Art. 924 
IV. En cas da titels che represchentan rauba Art. 925 
1. Dretg da defensiun Art. 926 
2. Plant pervia da privaziun dal possess Art. 97 
3. Plant pervia da disturbi dal possess Art. 928 
4. Admissibladad e surannaziun dal plant Art. 929 
1. Presumziun da la proprietad Art. 930 
2. Presumziun en cas da possess dependent Art. 931 
3. Plant cunter il possessur Art. 92 
4. Dretg da disposiziun e da restituziun 
a. Chaussas confidadas Art. 933 
b. Chaussas persas Art. 934 
c. Daners e titels al purtader Art. 935 
d. Mala fai Art. 936 
5. Presumziun en cas da bains immobigliars Art. 937 
1. Possessur da buna fai 
a. Giudida Art. 938 
b. Pretensiuns d' indemnisaziun Art. 939 
2. Possessur da mala fai Art. 940 
IV. Acquist tras giudida Art. 941 
1. En general Art. 942 
2. Inscripziun 
a. Object Art. 943 
b. Excepziuns Art. 944 
3. Registers 
a. Register principal Art. 945 
b. Fegl dal register funsil Art. 946 
c. Fegls collectivs Art. 947 
d. Diari, mussaments Art. 948 
4. Ordinaziuns 
a. En general Art. 949 
b. Gestiun dal register funsil cun agid da l' informatica Art. 949a 
5. Mesiraziun uffiziala Art. 90 
1. Circuls 
a. Appartegnientscha Art. 951 
b. Bains immobigliars en plirs circuls Art. 952 
2. Uffizis dal register funsil Art. 953 
3. Taxas Art. 954 
III. Responsabladad Art. 955 
IV. Surveglianza administrativa Art. 956 
1. Dretg da far recurs Art. 956a 
2. Procedura da recurs Art. 956b 
3. … Art. 957 
1. Proprietad e dretgs reals Art. 958 
2. Prenotaziuns: 
a. Dretgs persunals Art. 959 
b. Restricziuns dal dretg da disponer Art. 960 
c. Inscripziun provisorica Art. 961 
d. Inscripziun da dretgs posteriurs Art. 961a 
1. Da restricziuns da dretg public Art. 962 
2. Da represchentanzas Art. 96a 
1. Annunzias 
a. En cas d' inscripziuns Art. 963 
b. En cas d' extincziuns Art. 964 
2. Documents da legitimaziun 
a. Document valaivel Art. 965 
b. Cumplettaziun dal document da legitimaziun Art. 966 
1. En general Art. 967 
2. En cas da servituts Art. 968 
V. Obligaziun d' annunzia Art. 969 
I. Infurmaziuns ed invista Art. 970 
II. Publicaziuns Art. 970a 
I. En cas da mancanza d' ina inscripziun Art. 971 
1. En general Art. 972 
2. Vers terzas persunas da buna fai Art. 973 
3. Vers terzas persunas da mala fai Art. 974 
1. En cas da divisiun d' in bain immobigliar Art. 974a 
2. En cas da reuniun da bains immobigliars Art. 974b 
II. Inscripziuns nungiustifitgadas Art. 975 
1. Inscripziuns senza dubi irrelevantas Art. 976 
2. Autras inscripziuns 
a. En general Art. 976a 
b. En cas da protesta Art. 976b 
3. Procedura da rectificaziun publica Art. 976c 
IV. Correcturas Art. 977 
I. Princip da la nunrectroactivitad da la lescha Art. 1 
1.. Urden public e morala publica Art. 2 
2. Cuntegn da las relaziuns giuridicas stabilidas da la lescha Art. 3 
3. Dretgs betg acquistads Art. 4 
I. Abilitad d' agir Art. 5 
II. Spariziun Art. 6 
IIa. Banca da datas centrala dal stadi civil Art. 6a 
1. En general Art. 6b 
2. Contabilitad e post da revisiun Art. 6c 
I. Maridaglia Art. 7 
1. Princip Art. 7a 
2. Process da divorzi pendents Art. 7b 
3. Termin da separaziun tar process da divorzi pendents Art. 7c 
1. Princip Art. 8 
2. Num Art. 8a 
3. Dretg da burgais Art. 8b 
II. Dretg dals bains matrimonials da las lètgs ch' èn vegnidas serradas avant il 1. da schaner 1912 Art. 9 
1. En general Art. 9a 
2. Midada da l' uniun dals bains ad ina participaziun als acquists 
a. Midada da las massas da facultad Art. 9b 
b. Privilegi Art. 9c 
c. Liquidaziun dals bains matrimonials tenor il dretg nov Art. 9d 
3. Mantegniment da l' uniun dals bains Art. 9e 
4. Mantegniment da la separaziun legala u giudiziala dals bains Art. 9f 
5. Contract matrimonial 
a. En general Art. 10 
b. Vigur legala vers terzas persunas Art. 10a 
c. Submissiun al dretg nov Art. 10b 
d. Separaziun dals bains contractuala tenor il dretg vegl Art. 10c 
e. Contracts matrimonials fatgs en vista a l' entrada en vigur dal dretg nov Art. 10d 
f. Register dals bains matrimonials Art. 10e 
6. Pajament dals debits en cas d' ina liquidaziun dals bains matrimonials Art. 11 
7. Protecziun dals crediturs Art. 11a 
III. La relaziun da figlialanza en general Art. 12 
1. Cuntinuaziun dal dretg vegl Art. 2a 
2. Submissiun al dretg nov Art. 1b 
3. Adopziun da persunas maiorennas u avugadadas Art. 12c 
4. Intermediaziun d' adopziuns Art. 12c 
III. Contestaziun da la legitimaziun Art. 12d 
1. Plants pendents Art. 3 
2. Plants novs Art. 13a 
IV. Termin per constatar e per contestar la relaziun da figlialanza Art. 13b 
IV. Contribuziuns da mantegniment Art. 13c 
IV. Num da l' uffant Art. 13d 
1. Mesiras existentas Art. 4 
2. Proceduras pendentas Art. 14a 
I. Ierta e successiun d' ierta Art. 15 
II. Disposiziuns per causa da mort Art. 16 
I. En general Art. 17 
II. Dretg sin inscripziun en il register funsil Art. 18 
III. Acquist tras giudida Art. 19 
1. Bostga sin terren ester Art. 20 
2. Proprietad en condomini 
a. Fatgs originars Art. 20 
b. Transfurmaziuns Art. 20 
c. Rectificaziun dals registers funsils Art. 20 
V. Servituts funsilas Art. 21 
1. Renconuschientscha dals titels da pegn existents Art. 22 
2. Constituziun da dretgs da pegn Art. 3 
3. Extincziun da titels Art. 24 
4. Dimensiun da la garanzia ipotecara Art. 25 
5. Dretgs ed obligaziuns che resultan dal pegn immobigliar 
a. En general Art. 26 
b. Mesiras da garanzia Art. 27 
c. Desditga, transferiment Art. 28 
6. Rang Art. 29 
7. Post da pegn Art. 30 
8. … Art. 31 e 32 
9. Tractament egual da spezias da pegn veglias cun talas dal dretg nov Art. 33 
10. Cuntinuaziun dal dretg vegl per spezias da pegn veglias Art. 33a 
11. Transfurmaziun da la spezia da la brev ipotecara Art. 33b 
1. Furma Art. 34 
2. Effects Art. 35 
VIII. Dretg da retenziun Art. 36 
IX. Possess Art. 37 
1. Introducziun dal register funsil Art. 38 
2. Mesiraziun uffiziala 
a. abolì Art. 39 
b. Relaziun cun il register funsil Art. 40 
c. Temp da la realisaziun Art. 41 
abolì Art. 42 
3. Inscripziun dals dretgs reals 
a. Procedura Art. 43 
b. Consequenzas, sche l' inscripziun vegn tralaschada Art. 44 
4. Dretgs reals abolids Art. 5 
5. Spustament da l' introducziun dal register funsil Art. 46 
6. Entrada en vigur dal dretg real avant il register funsil Art. 47 
7. Effects da furmas chantunalas Art. 48 
F. Surannaziun Art. 49 
G. Furmas da contract Art. 50 
A. Aboliziun dal dretg civil chantunal Art. 51 
I. Dretgs ed obligaziuns dals chantuns Art. 52 
II. Ordinaziuns substitutivas da la Confederaziun Art. 53 
C. Designaziun da las autoritads cumpetentas Art. 54 
I. En general Art. 55 
II. Copias e legalisaziuns electronicas Art. 55a 
E. Concessiuns da dretgs d' aua Art. 56 
F.-H. abolì Art. 57 
J. Scussiun e concurs Art. 58 
K. Applicaziun da dretg svizzer ed ester Art. 59 
L. Aboliziun dal dretg civil federal Art. 60 
M. Disposiziun finala Art. 61 
A. Urden ordinari dals bains Art. 178 
I. Cuntegn dal contract Art. 179 
II. Abilitad da far in contract Art. 180 
III. Furma dal contract Art. 181 
I. Separaziun legala dals bains Art. 182 
1. Sin dumonda da la consorta Art. 83 
2. Sin dumonda dal consort Art. 184 
3. Sin dumonda dals crediturs Art. 185 
III. Cumenzament da la separaziun dals bains Art. 186 
IV. Annullaziun da la separaziun dals bains Art. 187 
I. Responsabladad Art. 188 
II. Liquidaziun en cas da la separaziun dals bains Art. 189 
1. En general Art. 90 
2. Tenor la lescha Art. 191 
II. Effects Art. 192 
III. Chargia da cumprova Art. 193 
I. Facultad matrimoniala Art. 194 
II. Proprietad dal consort e da la consorta Art. 195 
III. Cumprova Art. 196 
1. Constituziun e forza da cumprova Art. 97 
2. Impurtanza da la stimaziun Art. 198 
V. Proprietad dal consort vi dal bain da la consorta Art. 199 
I. Administraziun Art. 200 
II. Utilisaziun Art. 201 
1. Dal consort Art. 202 
2. Da la consorta 
a. En general Art. 203 
b. Refusa d' iertas Art. 204 
C. Garanzia dal bain da la consorta Art. 205 
I. Responsabladad dal consort Art. 206 
1. Cun l' entira facultad Art. 207 
2. Cun il bain reservà Art. 08 
I. Scadenza Art. 209 
1. Dretg da la consorta Art. 20 
2. Privilegi Art. 11 
I. Mort da la consorta Art. 212 
II. Mort dal consort Art. 213 
III. Avanzament e diminuziun Art. 214 
I. Facultad matrimoniala Art. 215 
1. Administraziun Art. 26 
2. Cumpetenza da disponer 
a. Disposiziun dal bain cuminaivel Art. 217 
b. Refusa d' iertas Art. 218 
1. Debits dal consort Art. 29 
2. Debits da la consorta 
a. Da la consorta e dal bain cuminaivel Art. 220 
b. Dals bains reservads da la consorta Art. 221 
3. Execuziun sfurzada Art. 222 
1. En general Art. 223 
2. Bain da la consorta Art. 4 
1. Grondezza da las parts 
a. Tenor lescha Art. 225 
b. Tenor contract Art. 226 
2. Responsabladad dal survivent Art. 7 
3. Imputaziun dals apports Art. 228 
I. Premissa Art. 229 
II. Dimensiun Art. 230 
III. Administraziun e represchentanza Art. 231 
1. Tras decleraziun Art. 232 
2. Tenor la lescha Art. 33 
3. Tras sentenzia Art. 24 
4. Tras maridaglia u tras mort d' in uffant Art. 235 
5. Moda da parter Art. 236 
I. Cun separaziun dals bains Art. 237 
II. Cun uniun dals bains Art. 238 
1. Dimensiun Art. 239 
2. Participaziun a l' avanzament u a la diminuziun Art. 40 
A. Dimensiun Art. 241 
B. Proprietad, administraziun ed utilisaziun Art. 242 
I. En general Art. 243 
II. Concurs dal consort e sequestraziun Art. 244 
D. Entradas ed acquist Art. 245 
E. Purtar las grevezzas matrimonialas Art. 246 
F. Taglia matrimoniala Art. 247 
A. Vigur legala Art. 248 
I. Object Art. 249 
II. Lieu Art. 250 
C. Gestiun dal register Art. 251 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Titel
220 
Lescha federala davart la cumplettaziun dal Cudesch civil svizzer ( Tschintgavla part: Dretg d' obligaziuns) 
dals 30 da mars 1911 ( versiun dal 1. da schaner 2013) 
L' Assamblea federala da la Confederaziun svizra, suenter avair gì invista da las missivas dal Cussegl federal dals 3 da mars 1905 e dal 1. da zercladur 1909, concluda: 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1
Art. 1 
A. Conclusiun dal contract 
I. Voluntad concordanta e vicendaivla 
1. En general 
^1 Per far in contract èsi necessari che las partidas exprimian lur voluntad concordanta e vicendaivla. 
^2 Ella po vegnir manifestada expressivamain u taciturnamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 2
Art. 2 
2. Concernent puncts secundars 
^1 Sche las partidas èn s' unidas davart tut ils puncts essenzials, vegni supponì che la resalva da puncts secundars na duaja betg impedir ch' il contract saja liant. 
^2 Sch' i n' è betg pussaivel da cuntanscher ina cunvegna concernent ils puncts secundars resalvads, ha il derschader da decider davart quels tenor la natira da la fatschenta. 
^3 Resalvadas restan las disposiziuns davart la furma dals contracts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 3
Art. 3 
II. Offerta ed acceptaziun 
1. Offerta cun termin per l' acceptaziun 
^1 Tgi che fa ad in' autra persuna in' offerta per far in contract e fixescha in termin per l' acceptar, resta lià vi da questa offerta, fin ch' il termin è scadì. 
^2 El è puspè liber d' agir, sch' il termin è scadì senza ch' el haja survegnì ina decleraziun che l' offerta vegnia acceptada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 4
Art. 4 
2. Offerta senza termin per l' acceptaziun 
a. Tranter persunas preschentas 
^1 Sche l' offerta vegn fatga ad ina persuna preschenta senza fixar in termin e sche questa offerta na vegn betg acceptada immediatamain da questa persuna, n' è l' offerent betg lià pli ditg. 
^2 Sche las persunas contrahentas u sche lur persunas autorisadas sa servan persunalmain dal telefon, vala il contract sco contract ch' è vegnì fatg tranter persunas preschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 5
Art. 5 
b. Tranter persunas absentas 
^1 Sche l' offerta vegn fatga ad ina persuna absenta senza fixar in termin, resta l' offerent lià fin al mument ch' el dastga spetgar l' arrivada da la resposta ch' è vegnida spedida a temp e confurm a l' urden. 
^2 En quest connex dastga el premetter che sia offerta saja arrivada a temp. 
^3 Sche la decleraziun d' acceptaziun, ch' è vegnida spedida a temp, arriva tar l' offerent pir suenter quest termin, è el, sch' el na vul betg esser lià, obligà d' annunziar quai senza retard al speditur da la decleraziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 6
Art. 6 
3. Acceptaziun taciturna 
Sch' i na po betg vegnir spetgada in' acceptaziun expressiva pervia da la natira da la fatschenta u pervia da las circumstanzas, vala il contract sco fatg, sche l' offerta na vegn betg refusada entaifer in termin adequat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 6a
Art. 6a 
3a. Furniziun da chaussas betg empustadas 
^1 La furniziun d' ina chaussa betg empustada n' è betg in' offerta. 
^2 Il retschavider n' è betg obligà da trametter enavos la chaussa u da la tegnair en salv. 
^3 Sch' ina chaussa betg empustada è vegnida furnida evidentamain per sbagl, sto il retschavider infurmar il speditur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 7
Art. 7 
4. Offerta betg lianta, offerta publica, exposiziun 
^1 L' offerent na vegn betg lià, sch' el agiunta a l' offerta ina decleraziun, cun la quala i vegn refusada la responsabladad, u sch' ina tala resalva resulta tras la natira da la fatschenta u tras las circumstanzas. 
^2 La spediziun da tariffas, da glistas da pretschs e da chaussas sumegliantas n' è da princip betg in' offerta. 
^3 Percunter vala l' exposiziun da rauba cun indicaziun dal pretsch per regla sco in' offerta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 8
Art. 8 
5. Offerta publica e concurrenzas 
^1 Tgi che offrescha ina recumpensa per ina prestaziun, saja quai cun in' offerta publica u cun ina concurrenza, sto pajar tala sco empermess. 
^2 Sch' el retira l' offerta avant che la prestaziun è vegnida furnida, ha el da prestar a quellas persunas che han fatg - pervia da l' offerta publica - expensas en buna fai ina indemnisaziun fin a maximalmain l' import da la recumpensa empermessa, nun ch' el possia cumprovar ch' ellas na fissan betg stadas en cas da furnir la prestaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 9
Art. 9 
6. Revocaziun da l' offerta e da l' acceptaziun 
^1 L' offerta vegn considerada sco sch' ella na fiss betg vegnida fatga, sche la retratga da tala arriva tar il destinatur avant u cun l' offerta u sche la retratga arriva posteriuramain tar il destinatur e vegn enconuschenta a tal, avant che quel haja prendì enconuschientscha da l' offerta. 
^2 Il medem vala per la revocaziun da l' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 10
Art. 10 
III. Cumenzament da l' effect d' in contract fatg tranter persunas absentas 
^1 Sch' in contract è vegnì fatg tranter persunas absentas, cumenzan ses effects il mument che la decleraziun da l' acceptaziun è vegnida spedida. 
^2 Sch' ina acceptaziun expressiva n' è betg necessaria, cumenzan ils effects dal contract cun la retschavida da l' offerta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 11
Art. 11 
B. Furma dals contracts 
I. Premissa ed impurtanza en general 
^1 Contracts na dovran betg ina furma speziala per esser valaivels, nun che la lescha prescrivia ina tala. 
^2 Sch' i n' è betg disponì insatge auter davart l' impurtanza e davart l' effect d' ina furma che vegn prescritta da la lescha, vala il contract mo, sche questa furma vegn observada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 12
Art. 12 
II. Furma scritta 
1. Furma prescritta da la lescha 
a. Impurtanza 
Sche la lescha prescriva la furma scritta per in contract, vala questa prescripziun er per mintga midada dal contract, cun excepziun da disposiziuns cumplementaras ed accessoricas che na stattan betg en cuntradicziun cun il document. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 13
Art. 13 
b. Premissas 
^1 In contract, per il qual la lescha prescriva la furma scritta, sto esser suttascrit da tut las persunas che duain vegnir obligadas tras il contract. 
^2 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 14
Art. 14 
c. Suttascripziun 
^1 La suttascripziun sto esser scritta cun agen maun. 
^2 Ina reproducziun mecanica da l' atgna suttascripziun vegn renconuschida sco suffizienta mo là, nua ch' il diever d' ina tala è usità, en spezial sch' i sa tracta da suttascripziuns sin vaglias che vegnan emessas en grond dumber. 
2^bis Il medem status giuridic sco la suttascripziun cun agen maun ha la signatura digitala qualifitgada che sa basa sin in certificat qualifitgà d' in post renconuschì che porscha servetschs da certificaziun en il senn da la Lescha federala dals 19 da december 2003 davart la signatura electronica. Resalvadas restan regulaziuns legalas u contractualas che divergeschan da quai. 
^3 Per persunas tschorvas è la suttascripziun mo alura lianta, sch' ella è vegnida legalisada u sch' i vegn cumprovà ch' ellas han gì enconuschientscha dal cuntegn dal document il mument ch' ellas han suttascrit quel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 15
Art. 15 
d. Remplazzament da la suttascripziun 
Sch' ina persuna na po betg suttascriver, èsi permess - cun resalva da las disposiziuns davart la cambiala - da remplazzar la suttascripziun cun in segn da maun legalisà u cun ina documentaziun publica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 16
Art. 16 
2. Furma resalvada en il contract 
^1 Sch' igl è vegnida resalvada ina furma speziala per in contract che n' è - tenor la lescha - betg lià vi d' ina furma, vegni supponì che las partidas na veglian betg esser obligadas avant che questa furma saja ademplida. 
^2 Sch' i sa tracta d' ina furma scritta senza indicaziuns pli precisas, valan las pretensiuns per la furma scritta ch' èn fixadas en la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 17
Art. 17 
C. Motiv da l' obligaziun 
La renconuschientscha d' in debit è valaivla, er sch' i na vegn betg inditgà in motiv da l' obligaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 18
Art. 18 
D. Interpretaziun dals contracts, simulaziun 
^1 Per giuditgar in contract tant tenor la furma sco er tenor il cuntegn sto vegnir resguardada la voluntad reala e concordanta da las partidas e betg la denominaziun u l' expressiun incorrecta che vegn duvrada da las partidas per sbagl u cun l' intenziun da zuppentar la vaira natira dal contract. 
^2 Il debitur na po betg far l' objecziun da la simulaziun cunter terzas persunas che han acquistà la pretensiun, sa fidond d' ina renconuschientscha en scrit dal debit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 19
Art. 19 
E. Cuntegn dal contract 
I. Determinaziun dal cuntegn 
^1 Il cuntegn dal contract po vegnir fixà libramain entaifer ils limits da la lescha. 
^2 Cunvegnas che divergeschan da las prescripziuns legalas èn mo admessas, nua che la lescha na fixescha betg prescripziuns nunmidablas e sche la divergenza na cuntrafa betg a l' urden public, a la buna morala u a la persunalitad giuridica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 20
Art. 20 
II. Nunvalaivladad 
^1 In contract è nunvalaivel, sch' el ha in cuntegn ch' è nunpussaivel u illegal u sch' el cuntrafa a la buna morala. 
^2 Sche la mancanza pertutga mo singulas parts dal contract, èn mo quellas nunvalaivlas, nun ch' ins possia supponer ch' il contract na fiss insumma betg vegnì fatg senza la part nunvalaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 21
Art. 21 
III. Usura 
^1 En cas d' ina disproporziun evidenta tranter la prestaziun e la cuntraprestaziun en in contract ch' è vegnì fatg d' ina partida per explotar ina situaziun d' urgenza, la mancanza d' experientscha u il levsenn da l' autra partida, po la partida violada declerar entaifer 1 onn ch' ella na sa tegnia betg vi dal contract e pretender enavos quai ch' è gia vegnì prestà. 
^2 Il termin dad 1 onn cumenza cun la conclusiun dal contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 22
Art. 22 
IV. Contract preliminar 
^1 Cun in contract po vegnir fixada l' obligaziun da far in contract futur. 
^2 Nua che la lescha prescriva - per proteger las persunas contrahentas - ina tscherta furma per ch' il contract futur saja valaivel, vala quella furma er per il contract preliminar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 23
Art. 23 
F. Mancanzas dal contract 
I. Errur 
1. Effect 
Sch' ina persuna è stada en in' errur essenziala il mument ch' il contract è vegnì fatg, n' è quel betg liant per questa persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 24
Art. 24 
2. Cas d' errur 
^1 L' errur è essenziala en spezial en ils suandants cas: 
1. sche la partida en errur ha vulì far in auter contract che quel, per il qual ella ha dà ses consentiment; 
2. sche la voluntad da la partida en errur è stada drizzada sin in' autra chaussa u - sch' il contract è vegnì fatg cun resguard sin ina tscherta persuna - sin in' autra persuna che quella ch' ella ha declerà; 
3. sche la partida en errur ha empermess ina prestaziun ch' è considerablamain pli gronda u sch' ella è sa laschada empermetter ina cuntraprestaziun ch' è considerablamain pli pitschna che quella ch' ella ha vulì en realitad; 
4. sche l' errur ha pertutgà in tschert fatg ch' è vegnì considerà da la partida en errur da buna fai sco basa necessaria dal contract en las relaziuns commerzialas. 
^2 L' errur n' è betg essenziala, sch' ella sa referescha mo al motiv per far il contract. 
^3 Sbagls simpels da calculaziun na fan betg ch' il contract è nunvalaivel. Els ston dentant vegnir curregids. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 25
Art. 25 
3. Errur che vegn fatga valair cunter la buna fai 
^1 I n' è betg admess da sa referir ad in' errur, sche quai cuntrafa a la buna fai. 
^2 En spezial sto la partida en errur laschar valair il contract uschia sco ch' ella ha chapì quel, uschespert che l' autra partida va d' accord cun quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 26
Art. 26 
4. Errur per negligientscha 
^1 Sche la partida en errur, che na lascha betg valair il contract cunter sai, ha d' attribuir sia errur a sia atgna negligientscha, è ella obligada d' indemnisar il donn che resulta tras l' annullaziun dal contract, nun che l' autra partida haja enconuschì u avess stuì enconuscher l' errur. 
^2 Il derschader po conceder ina indemnisaziun supplementara, sche quai è giustifitgà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 27
Art. 27 
5. Transmissiun incorrecta 
Sche l' offerta u sche l' acceptaziun è vegnida transmessa incorrectamain tras in currier u en autra moda tar la conclusiun dal contract, vegnan applitgadas correspundentamain las prescripziuns davart l' errur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 28
Art. 28 
II. Engion intenziunà 
^1 Sch' ina persuna contrahenta è vegnida surmanada da far in contract tras in engion intenziunà da l' autra persuna, n' è il contract betg liant per ella, e quai er, sche l' engion chaschunà n' è betg stà in engion essenzial. 
^2 L' engion intenziunà ch' è vegnì fatg da terzas persunas impedescha ch' il contract saja liant per la persuna engianada mo, sche l' autra persuna ha enconuschì u avess stuì enconuscher l' engion il mument ch' il contract è vegnì fatg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 29
Art. 29 
III. Chaschunar tema 
1. Conclusiun dal contract 
^1 Sch' ina persuna contrahenta ha fatg in contract sut l' influenza da tema ch' è vegnida chaschunada illegalmain tras l' autra partida u tras terzas persunas, n' è quest contract betg liant per la persuna smanatschada. 
^2 Sche la smanatscha è vegnida fatga da terzas persunas, sto la persuna smanatschada che na vul betg ademplir il contract pajar ina indemnisaziun a l' autra persuna, nua che quai è giustifitgà, sche quella n' ha ni enconuschì ni avess stuì enconuscher la smanatscha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 30
Art. 30 
2. Tema motivada 
^1 La tema è motivada per la persuna smanatschada, sche quella sto supponer tenor las circumstanzas ch' ella u ch' ina persuna che stat datiers ad ella saja smanatschada cun in privel imminent e grond per il corp e per la vita, per l' onur u per la facultad. 
^2 La tema ch' è vegnida chaschunada per far valair in dretg vegn resguardada mo, sche la situaziun d' urgenza da la persuna smanatschada è vegnida duvrada per la sfurzar da conceder avantatgs smesirads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 31
Art. 31 
IV. Aboliziun da las mancanzas tras l' approvaziun dal contract 
^1 Sche la partida contrahenta ch' è vegnida influenzada tras errur, tras engion u tras tema na communitgescha betg entaifer 1 onn a l' autra partida contrahenta ch' ella n' adempleschia betg il contract, u sch' ella na pretenda betg enavos ina prestaziun ch' è gia vegnida furnida, vala il contract sco approvà. 
^2 En cas d' errur ed en cas d' engion cumenza il termin il mument che l' errur e che l' engion èn vegnids scuvrids, en ils cas da tema il mument ch' igl è vegnì mess ina fin a questa tema. 
^3 Sch' in contract che n' è betg liant pervia d' engion u pervia da tema, vegn approvà, n' excluda quai betg senza auter il dretg da survegnir ina indemnisaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 32
Art. 32 
G. Represchentanza 
I. Cun autorisaziun 
1. En general 
a. Effect da la represchentanza 
^1 Sch' ina persuna ch' è autorisada da represchentar in' autra persuna fa in contract en num da tala, survegn la persuna represchentada ils dretgs e las obligaziuns e betg la persuna represchentanta. 
^2 Sche la persuna represchentanta n' ha betg dà da s' enconuscher sco tala, cur ch' il contract è vegnì fatg, survegn la persuna represchentada mo alura directamain ils dretgs e las obligaziuns, sche l' autra partida contrahenta ha stuì concluder da las circumstanzas ch' i sa tractia d' ina relaziun da represchentanza u sch' igl era ad ella tuttina, cun tge persuna ch' ella fetschia il contract. 
^3 Sche quai n' è betg il cas, dovri ina cessiun da la pretensiun u ina surpigliada dal debit tenor ils princips che valan per quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 33
Art. 33 
b. Dimensiun da l' autorisaziun 
^1 Uschenavant che l' autorisaziun da far acts giuridics en num d' ina autra persuna resulta tras relaziuns dal dretg public, sto ella vegnir giuditgada tenor las prescripziuns dal dretg public da la Confederaziun e dals chantuns. 
^2 Sche questa autorisaziun vegn concedida tras in act giuridic, vegn sia dimensiun giuditgada tenor il cuntegn da quest act giuridic. 
^3 Sche la persuna che dat il plainpudair communitgescha il plainpudair a terzas persunas, sa giuditgescha sia dimensiun vers questas terzas persunas a norma da la communicaziun ch' è vegnida fatga. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 34
Art. 34 
2. Sin basa d' in act giuridic 
a. Limitaziun e revocaziun 
^1 In' autorisaziun ch' è vegnida concedida tras in act giuridic po vegnir limitada u revocada da tut temp da la persuna che ha dà il plainpudair, e quai senza pregiuditgar ils dretgs che pon resultar tras in' autra relaziun da dretg ch' exista tranter las partidas participadas, sco in contract individual da lavur, in contract social u ina incumbensa. 
^2 Sche la persuna che dat il plainpudair declera gia ordavant da renunziar a quest dretg, n' è quai betg valaivel. 
^3 Sche la persuna represchentada ha rendì explicitamain u effectivamain enconuschent il plainpudair, po ella far valair sia revocaziun cumpletta u parziala vers terzas persunas da buna fai mo, sch' ella las ha er communitgà questa revocaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 35
Art. 35 
b. Influenza da la mort, da l' inabilitad d' agir e.u.v. 
^1 Sch' i n' è betg fixà il cuntrari u sche quai na resulta betg tras la natira da l' act giuridic, extingua l' autorisaziun, ch' è vegnida concedida tras in act giuridic, cun la perdita da l' abilitad d' agir correspundenta, cun il concurs, cun la mort u cun la decleraziun da spariziun da la persuna che dat il plainpudair u da la persuna che ha survegnì il plainpudair. 
^2 Il medem effect ha la schliaziun d' ina persuna giuridica u d' ina societad ch' è inscritta en il register da commerzi. 
^3 Las pretensiuns persunalas vicendaivlas na vegnan betg pertutgadas da quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 36
Art. 36 
c. Restituziun dal document da plainpudair 
^1 Sche la persuna che ha survegnì in plainpudair ha retschavì in document da plainpudair, è ella obligada da restituir quest document u d' al depositar tar la dretgira, suenter ch' il plainpudair è extinguì. 
^2 Sche quai na vegn betg pretendì da la persuna che dat il plainpudair u da ses successurs legals, èn quels responsabels per ils donns ch' èn resultads a terzas persunas da buna fai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 37
Art. 37 
d. Mument, a partir dal qual l' extincziun dal plainpudair s' effectuescha 
^1 Uschè ditg che la persuna che ha survegnì in plainpudair n' ha nagina enconuschientscha da l' extincziun dal plainpudair, autoriseschan ed obligheschan ses acts la persuna che dat il plainpudair u ses successur legal, sco sch' il plainpudair existiss anc adina. 
^2 Exceptads da quai èn ils cas, en ils quals las terzas persunas avevan enconuschientscha da l' extincziun dal plainpudair. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 38
Art. 38 
II. Senza autorisaziun 
1. Approvaziun 
^1 Sch' ina persuna ha fatg in contract sco represchentanta, e quai senza esser autorisada da far quai, daventa la persuna represchentada mo alura creditura u debitura, sch' ella accepta il contract. 
^2 L' autra persuna ha il dretg da pretender da la persuna represchentada ina decleraziun davart l' approvaziun entaifer in termin adequat e n' è betg pli liada, sche la persuna represchentada na declera betg entaifer quest termin ch' ella acceptia il contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 39
Art. 39 
2. Refusa da l' approvaziun 
^1 Sche l' approvaziun vegn refusada expressivamain u taciturnamain, po quella persuna che ha agì sco represchentanta vegnir obligada d' indemnisar il donn ch' è resultà tras l' annullaziun dal contract, nun ch' ella possia cumprovar che l' autra partida haja enconuschì u avess stuì enconuscher la mancanza dal plainpudair. 
^2 Sche la persuna represchentanta è la culpa, po il derschader conceder ina indemnisaziun supplementara, sche quai è giustifitgà. 
^3 En tut ils cas resta resalvada la pretensiun pervia d' enritgiment nungiustifitgà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40
Art. 40 
III. Resalva da prescripziuns spezialas 
En quai che concerna il plainpudair da represchentants sco er d' organs da societads, da procurists sco er da mandataris restan resalvadas las prescripziuns spezialas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40a
Art. 40a 
H. Revocaziun en cas da fatschentas al domicil ed en cas da contracts sumegliants 
I. Champ d' applicaziun 
^1 Las suandantas disposiziuns èn applitgablas per contracts davart chaussas moviblas e davart prestaziuns da servetsch ch' èn destinadas per il diever persunal u famigliar dal client, sche: 
a. l' offerent da la rauba u da las prestaziuns da servetsch ha agì en il rom d' ina activitad professiunala u commerziala; e 
b. la prestaziun dal client surpassa 100 francs. 
^2 Questas disposiziuns na valan betg per contracts d' assicuranza. 
^3 Sche la capacitad da cumpra dals daners sa mida en moda essenziala, adatta il Cussegl federal correspundentamain l' import che vegn numnà en l' alinea 1 litera b. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40b
Art. 40b 
II. Princip 
Il client po revocar sia proposta da far in contract u sia decleraziun d' acceptaziun, sche l' offerta è vegnida fatga: 
a. a sia plazza da lavur, en locals d' abitar u en lur conturns directs; 
b. en meds da transport publics u sin vias e plazzas publicas; 
c. tar in' occurrenza da reclama ch' era colliada cun in' excursiun u cun in arranschament sumegliant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40c
Art. 40c 
III. Excepziuns 
Il client n' ha nagin dretg da revocaziun, sch' el: 
a. ha giavischà explicitamain las tractativas contractualas; 
b. ha dà sia decleraziun sin in stan da fiera u d' exposiziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40d
Art. 40d 
IV. Obligaziun da l' offerent d' infurmar il client 
^1 L' offerent sto infurmar en scrit il client davart il dretg da revocaziun sco er davart la furma e davart il termin da la revocaziun e sto dar ad el sia adressa. 
^2 Questas indicaziuns ston esser datadas e ston pussibilitar l' identificaziun dal contract. 
^3 Ellas ston vegnir surdadas al client, uschia ch' el las enconuscha, sch' el propona u accepta il contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40e
Art. 40e 
V. Revocaziun 
1. Furma e termin 
^1 Il client sto communitgar en scrit la revocaziun a l' offerent. 
^2 Il termin da revocaziun importa 7 dis e cumenza, uschespert ch' il client: 
a. ha proponì u acceptà il contract; e 
b. ha survegnì enconuschientscha da las indicaziuns tenor l' artitgel 40d. 
^3 La cumprova dal termin, ch' il client ha survegnì enconuschientscha da las indicaziuns tenor l' artitgel 40d, è chaussa da l' offerent. 
^4 Il termin è observà, sche la decleraziun da revocaziun vegn surdada a la posta il 7avel di. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40f
Art. 40f 
2. Consequenzas 
^1 Sch' il client ha revocà, ston las partidas restituir las prestaziuns ch' ellas han gia retschavì. 
^2 Sch' il client ha gia duvrà la chaussa, debitescha el a l' offerent in tschains da locaziun adequat. 
^3 Sche l' offerent ha prestà in servetsch, sto il client indemnisar ad el las expensas tenor las disposiziuns davart il mandat ( art. 402). 
^4 Il client na debitescha naginas autras indemnisaziuns a l' offerent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 40g
Art. 40g 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 41
Art. 41 
A. Responsabladad en general 
I. Premissas da la responsabladad 
^1 Tgi che fa donn ad in' autra persuna, saja quai cun intenziun u per negligientscha, è obligà d' indemnisar quest donn. 
^2 Er tgi che chaschuna intenziunadamain donn ad in' autra persuna en ina moda che cuntrafa a la buna morala, è obligà d' indemnisar quest donn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 42
Art. 42 
II. Fixaziun dal donn 
^1 Tgi che pretenda l' indemnisaziun d' in donn, sto cumprovar quel. 
^2 Il donn che na po betg vegnir inditgà en cifras ha il derschader da giuditgar tenor ses appreziar, resguardond il curs ordinari da las chaussas e las mesiras che la persuna donnegiada ha prendì. 
^3 En cas dad animals che vegnan tegnids en il sectur chasan e che na vegnan betg tegnids per intents da facultad u per intents da gudogn pon ils custs da guariziun vegnir fatgs valair sco adequats per in donn, er sch' els surpassan la valur da l' animal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 43
Art. 43 
III. Fixaziun da l' indemnisaziun 
^1 Il gener e la dimensiun da l' indemnisaziun per il donn chaschunà vegnan fixads dal derschader, e quai resguardond tant las circumstanzas sco er la grevezza da la culpa. 
1^bis Sch' in animal che vegn tegnì en il sectur chasan e che na vegn betg tegnì per intents da facultad u per intents da gudogn vegn blessà u mazzà, po il derschader tegnair adequatamain quint da la valur affectiva che quest animal ha gì per ses possessur u per ils confamigliars da tal. 
^2 Sche l' indemnisaziun vegn fixada en furma d' ina renta, vegn il debitur obligà il medem mument da prestar ina garanzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 44
Art. 44 
IV. Motivs da reducziun 
^1 Sche la persuna donnegiada ha dà ses consentiment a l' act donnegiant u sche circumstanzas, per las qualas ella è responsabla, han contribuì a crear u a pegiurar il donn u sche quellas circumstanzas han engrevgià en autra moda la posiziun da la persuna che sto pajar l' indemnisaziun, po il derschader reducir l' obligaziun da prestar indemnisaziuns u deliberar la persuna che sto pajar l' indemnisaziun dal tuttafatg da talas. 
^2 Sch' ina persuna che sto pajar l' indemnisaziun e che n' ha chaschunà il donn ni intenziunadamain ni per greva negligientscha vegniss en ina situaziun d' urgenza, perquai ch' ella sto prestar ina indemnisaziun, po il derschader reducir l' obligaziun da prestar indemnisaziuns er per quest motiv. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 45
Art. 45 
V. Cas spezials 
1. Mazzament e blessura corporala 
a. Indemnisaziun en cas da mazzament 
^1 Sch' in uman vegn mazzà, ston ils custs che vegnan chaschunads tras quai, en spezial ils custs da la sepultura, vegnir indemnisads. 
^2 Sche la mort n' è betg entrada immediatamain, ston oravant tut er vegnir indemnisads ils custs che resultan tras l' emprova da guarir sco er tras ils dischavantatgs pervia da l' incapacitad da lavurar. 
^3 Sche autras persunas han pers lur provedider pervia dal mazzament, sto er quest donn vegnir indemnisà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 46
Art. 46 
b. Indemnisaziun en cas da blessura corporala 
^1 En cas da blessura corporala ha la persuna blessada il dretg ch' ils custs sco er ch' ils dischavantatgs pervia da l' incapacitad cumpletta u parziala da lavurar vegnian indemnisads, e quai resguardond l' engrevgiament dal progress economic. 
^2 Sche las consequenzas da la blessura na pon betg vegnir constatadas cun ina segirezza suffizienta il mument che la sentenzia vegn pronunziada, po il derschader resalvar per fin 2 onns - a partir dal di da la sentenzia - che la sentenzia vegnia midada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 47
Art. 47 
c. Satisfacziun 
Sch' in uman vegn mazzà e sch' el subescha blessuras corporalas, po il derschader - considerond las circumstanzas spezialas - attribuir a la persuna blessada u als confamigliars da la persuna mazzada ina summa da daners adequata sco satisfacziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 48
Art. 48 
2. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 49
Art. 49 
3. Violaziun da la persunalitad 
^1 Tgi che vegn violà illegalmain en sia persunalitad, ha il dretg da survegnir ina summa da daners sco satisfacziun, sche la grevezza da la violaziun giustifitgescha quai e sche tala n' è betg vegnida fatga buna en autra moda. 
^2 Empè u ultra da questa prestaziun po il derschader er fixar in' autra moda da satisfacziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 50
Art. 50 
VI. Responsabladad da pliras persunas 
1. En cas d' acts illegals 
^1 Sche pliras persunas han chaschunà communablamain il donn, saja quai sco instigaders, sco auturs u sco cumplizis, èn ellas responsablas en moda solidarica vers la persuna donnegiada. 
^2 Sche ed en tge dimensiun che las persunas participadas pon prender regress ina cunter l' autra, vegn fixà dal derschader tenor ses appreziar. 
^3 Il cumplizi è responsabla per l' indemnisaziun mo alura e mo uschenavant ch' el ha survegnì ina part dal gudogn u ha chaschunà in donn cun sia participaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 51
Art. 51 
2. En cas da differents motivs giuridics 
^1 Sche pliras persunas èn responsablas per il medem donn vers ina persuna donnegiada per differents motivs giuridics, saja quai pervia d' ina act scumandà, pervia d' in contract u pervia d' ina prescripziun da lescha, vegn applitgada correspundentamain cunter ellas la disposiziun davart il regress tranter persunas che han chaschunà communablamain il donn. 
^2 En quest connex vegn il donn purtà en emprima lingia da quella persuna che l' ha chaschunà tras in act illegal, ed en ultima lingia da quella persuna ch' è responsabla - senza atgna culpa e senza in' obligaziun contractuala - tenor la prescripziun da lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 52
Art. 52 
VII. Responsabladad en cas da defensiun legitima, en cas d' urgenza ed en cas d' agid a sasez 
^1 Tgi che agescha en defensiun legitima giustifitgada na sto betg indemnisar il donn ch' el chaschuna a la persuna u a la facultad da l' agressur. 
^2 Tgi che metta maun vi da la facultad estra per deviar da sai u d' ina autra persuna in privel u in donn che smanatscha, sto pajar ina indemnisaziun che vegn fixada dal derschader tenor ses appreziar. 
^3 Tgi che procura per sia atgna protecziun cun l' intent da segirar in dretg giustifitgà, na sto betg pajar ina indemnisaziun, sche l' agid uffizial n' ha - tenor las circumstanzas dadas - betg pudì vegnir prestà a temp e sch' igl ha pudì vegnir impedì mo cun l' agid a sasez che ses dretg giaja a perder u possia vegnir fatg valair mo cun in engrevgiament essenzial. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 53
Art. 53 
VIII. Relaziun cun il dretg penal 
^1 Sch' in derschader sto giuditgar davart la culpabilitad u davart la nunculpabilitad, davart la capacitad u davart la nuncapacitad da giuditgar, n' è el betg lià vi da las disposiziuns dal dretg penal davart l' abilitad da giuditgar u vi d' ina decleraziun d' innocenza pronunziada da la dretgira penala. 
^2 Er la sentenzia da la dretgira penala areguard il giudicament da la culpa ed areguard la determinaziun dal donn n' è betg lianta per il derschader civil. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 54
Art. 54 
B. Responsabladad da persunas che n' èn betg ablas da giuditgar 
^1 Il derschader po - per motivs da giustia - condemnar er ina persuna che n' è betg abla da giuditgar e che ha chaschunà in donn, da pajar per part u cumplainamain ina indemnisaziun. 
^2 Sch' ina persuna ha pers temporarmain sia abilitad da giuditgar e sch' ella ha chaschunà in donn en quest stadi, sto ella pajar ina indemnisaziun per quest donn, nun ch' ella possia cumprovar che quest stadi saja entrà senza sia culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 55
Art. 55 
C. Responsabladad dal patrun d' in manaschi 
^1 Il patrun d' in manaschi è responsabel per il donn che ses lavurants u che autras persunas auxiliaras chaschunan cun exequir lur activitads da servetsch u da fatschenta, nun ch' el possia cumprovar ch' el haja agì cun tut la premura che correspunda a las circumstanzas per evitar in donn da quest gener, u ch' il donn fiss entrà er senza questas mesiras da premura. 
^2 Il patrun d' in manaschi po prender regress sin quella persuna che ha chaschunà il donn, uschenavant che questa persuna è sezza obligada da pajar l' indemnisaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 56
Art. 56 
D. Responsabladad per animals 
I. Obligaziun da prestar indemnisaziuns 
^1 Per il donn che vegn chaschunà tras in animal è quella persuna responsabla che tegna quest animal, nun ch' ella possia cumprovar ch' ella haja agì cun tut la premura che correspunda a las circumstanzas per tegnair e per survegliar l' animal, u ch' il donn fiss entrà er senza questas mesiras da premura. 
^2 Resalvà resta il regress, sche l' animal è vegnì cutizzà d' ina autra persuna u da l' animal d' ina autra persuna. 
^3 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 57
Art. 57 
II. Pendrada da l' animal 
^1 Il possessur d' in bain immobigliar ha il dretg da tschiffar animals che tutgan a terzas persunas e che fan donn sin il bain immobigliar, da tegnair quels en fermanza per segirar sia pretensiun d' indemnisaziun e schizunt d' als mazzar, sche las circumstanzas giustifitgeschan quai. 
^2 El è dentant obligà d' infurmar immediatamain il proprietari e - sch' el n' enconuscha betg questa persuna - da far tut il necessari per l' eruir. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 58
Art. 58 
E. Responsabladad dal proprietari d' ina ovra 
I. Obligaziun da prestar indemnisaziuns 
^1 Il proprietari d' in edifizi u d' ina autra ovra sto indemnisar il donn che quests stabiliments chaschunan pervia da mancanzas da construcziun u pervia d' in mantegniment manglus. 
^2 Il regress sin autras persunas ch' èn responsablas vers el en questa chaussa resta resalvà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 59
Art. 59 
II. Mesiras da segirezza 
^1 Tgi che ha motivs da temair in donn tras in edifizi u tras in' ovra d' ina autra persuna po pretender dal proprietari ch' el prendia las mesiras necessarias per eliminar il privel. 
^2 Resalvadas restan las ordinaziuns da la polizia per proteger persunas e la proprietad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 59a
Art. 59a 
F. Responsabladad per la clav da signatura 
^1 Il titular d' ina clav da signatura è responsabel vers terzas persunas per donns che vegnan chaschunads ad ellas, perquai ch' ellas èn sa fidadas dal certificat qualifitgà d' in purschider renconuschì che porscha servetschs da certificaziun en il senn da la Lescha federala dals 19 da december 2003 davart la signatura electronica. 
^2 La responsabladad croda, sch' il titular da la clav da signatura po explitgar vardaivlamain d' avair prendì las mesiras da segirezza ch' èn stadas necessarias e che han pudì vegnir pretendidas tenor las circumstanzas per evitar in abus da la clav da signatura. 
^3 Il Cussegl federal circumscriva las mesiras da segirezza en il senn da l' artitgel 2. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 60
Art. 60 
G. Surannaziun 
^1 Il dretg sin indemnisaziun u sin satisfacziun surannescha suenter 1 onn a partir dal di che la persuna donnegiada è vegnida a savair dal donn e da la persuna che sto pajar l' indemnisaziun, en mintga cas dentant suenter la scadenza da 10 onns dapi il di che l' act donnegiant ha gì lieu. 
^2 Sch' il plant vegn dentant deducì d' in act chastiabel, per il qual il dretg penal prescriva ina surannaziun pli lunga, vala questa surannaziun er per la pretensiun civila. 
^3 Sch' igl è vegnida stabilida ina pretensiun che sa basa sin in act illegal vers la persuna donnegiada, po quella persuna refusar d' ademplir questa pretensiun er, sche ses dretg che sa basa sin quest act illegal è surannà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 61
Art. 61 
H. Responsabladad da funcziunaris e d' emploiads publics 
^1 Davart l' obligaziun da funcziunaris u d' emploiads publics d' indemnisar u da dar satisfacziun per il donn ch' els chaschunan cun exequir lur activitads uffizialas, pon la Confederaziun ed ils chantuns fixar - en lur legislaziun - disposiziuns divergentas. 
^2 Per activitads commerzialas da funcziunaris u d' emploiads publics na pon las disposiziuns da quest chapitel dentant betg vegnir midadas tras leschas chantunalas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 62
Art. 62 
A. Premissas 
I. En general 
^1 Tgi ch' è s' enritgì en moda nungiustifitgada or da la facultad d' ina autra persuna, sto restituir l' enritgiment. 
^2 Questa obligaziun vala en spezial, sch' ina persuna ha obtegnì ina donaziun senza in motiv valaivel u pervia d' in motiv betg realisà u pervia d' in motiv ch' è crudà davent posteriuramain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 63
Art. 63 
II. Pajament d' in nundebit 
^1 Tgi che paja voluntarmain in nundebit, po pretender enavos quai ch' el ha pajà mo, sch' el è en cas da cumprovar ch' el saja stà en in' errur davart l' obligaziun da pajar il debit. 
^2 La pretensiun da restituziun è exclusa, sch' il pajament è vegnì fatg per cuvrir in debit surannà u per ademplir in' obligaziun morala. 
^3 Resalvada resta la pretensiun da restituir in nundebit pajà tenor il detg da scussiun e da concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 64
Art. 64 
B. Dimensiun da la restituziun 
I. Obligaziun da la persuna enritgida 
La restituziun na po betg vegnir pretendida, sche la persuna che ha survegnì il pajament n' è cumprovadamain betg pli enritgida il mument che la restituziun vegn pretendida, nun ch' ella haja dà davent l' enritgiment en mala fai u haja tuttina stuì quintar da stuair restituir il pajament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 65
Art. 65 
II. Dretgs che resultan tras las expensas 
^1 Il retschavider ha il dretg da survegnir ina indemnisaziun da las expensas necessarias e nizzaivlas, per las ultimas dentant, sch' el n' era betg en buna fai il mument dal retschaviment, mo fin a l' import da la plivalur ch' è anc stà avant maun il mument da la restituziun. 
^2 Per autras expensas na po el betg pretender ina indemnisaziun, dastga dentant, sch' ina tala na vegn betg offrida ad el, puspè deducir da la chaussa - avant che restituir tala - las expensas ch' el ha fatg, uschenavant che quai sa lascha far senza donnegiar la chaussa sezza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 66
Art. 66 
C. Exclusiun da la restituziun 
Quai ch' è vegnì dà cun ina intenziun illegala u immorala na po betg vegnir pretendì enavos. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 67
Art. 67 
D. Surannaziun 
^1 Il dretg d' enritgiment surannescha 1 onn suenter che la persuna donnegiada ha survegnì enconuschientscha da ses dretg, en mintga cas dentant 10 onns suenter il cumenzament da quest dretg. 
^2 Sche l' enritgiment consista d' ina pretensiun a la persuna donnegiada, po quella refusar d' ademplir questa pretensiun er, sch' il dretg d' enritgiment è surannà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 68
Art. 68 
A. Princips generals 
I. Prestaziun persunala 
Il debitur è obligà d' ademplir persunalmain sia obligaziun mo, sch' il creditur vul ch' ella vegnia ademplida dal debitur sez. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 69
Art. 69 
II. Object da l' adempliment 
1. Pajament parzial 
^1 Il creditur na sto betg acceptar in pajament parzial, sche l' entir debit è liquid e sch' il termin dal pajament è arrivà. 
^2 Sch' il creditur vul acceptar in pajament parzial, na po il debitur betg refusar da pajar la part dal debit ch' el ha renconuschì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 70
Art. 70 
2. Prestaziuns indivisiblas 
^1 Sch' ina prestaziun indivisibla sto vegnir furnida a plirs crediturs, sto il debitur furnir questa prestaziun a tuts communablamain, e mintga creditur po pretender che questa prestaziun vegnia furnida a tuts communablamain. 
^2 Sch' ina prestaziun indivisibla sto vegnir furnida da plirs debiturs, è mintga debitur obligà da furnir tut la prestaziun. 
^3 Sch' i na resulta betg insatge auter tras las circumstanzas, po il debitur che ha cuntentà il creditur alura pretender dals auters debiturs ina indemnisaziun adequata, ed ils dretgs dal creditur cuntentà vegnan transferids ad el, sch' el ha insumma il dretg da pretender ina tala indemnisaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 71
Art. 71 
3. Determinaziun tenor il gener 
^1 Sche la chaussa debitada è determinada mo tenor ses gener, ha il debitur il dretg da tscherner, uschenavant ch' i na resulta nagut auter tras la relaziun giuridica. 
^2 El na dastga dentant betg offrir ina chaussa che ha ina qualitad che sa chatta sut la media. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 72
Art. 72 
4. Obligaziun alternativa 
Sche l' obligaziun da pajar il debit s' extenda sin pliras prestaziuns en quella maniera che mo l' ina u che mo l' autra duai vegnir pajada, ha il debitur il dretg da tscherner, uschenavant ch' i na resulta nagut auter tras la relaziun giuridica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 73
Art. 73 
5. Tschains 
^1 Sche l' obligaziun da pajar il debit s' extenda sin il pajament da tschains e sche lur autezza n' è betg determinada ni en in contract ni en la lescha ni tenor isanza, sto vegnir pajà in tschains annual da 5 pertschient. 
^2 I resta resalvà al dretg public da relaschar disposiziuns cunter l' abus en ils fatgs dals tschains. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 74
Art. 74 
B. Lieu da l' adempliment 
^1 Il lieu da l' adempliment vegn determinà da las partidas tras la voluntad expressiva u tras la voluntad che po vegnir deducida da las circumstanzas. 
^2 Nua ch' i n' è fixà nagut auter, valan ils suandants princips: 
1. debits en daners ston vegnir pajads en quel lieu, nua ch' il creditur ha ses domicil il mument ch' il pajament sto vegnir fatg; 
2. sch' i vegn debitada ina tscherta chaussa, sto quella vegnir surdada là, nua ch' ella sa chatta il mument ch' il contract è vegnì fatg; 
3. autras obligaziuns ston vegnir ademplidas en quel lieu, nua ch' il debitur ha gì ses domicil il mument che quellas èn naschidas. 
^3 Sch' il creditur mida ses domicil, al qual el po pretender che l' obligaziun vegnia ademplida, suenter che quella è naschida, e sch' i resulta tras quai ina grevezza considerabla per il debitur, ha quel il dretg d' ademplir l' obligaziun al domicil oriund. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 75
Art. 75 
C. Temp da l' adempliment 
I. Obligaziun senza termin 
Sch' il temp da l' adempliment n' è determinà ni tras contract ni tras la natira da la relaziun giuridica, po l' adempliment vegnir prestà e pretendì immediatamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 76
Art. 76 
II. Obligaziun sin termin 
1. Termin mensil 
^1 Sch' il termin è fixà per il cumenzament u per la fin d' in mais, sa tracti en quest connex da l' emprim u da l' ultim di dal mais. 
^2 Sch' il termin è fixà per il mez d' in mais, vala il 15avel di da quest mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 77
Art. 77 
2. Auters termins 
^1 Sch' ina obligaziun u sch' in auter act giuridic duai vegnir ademplì cun la scadenza d' in tschert termin suenter ch' il contract è vegnì fatg, vala la suandanta regulaziun: 
1. en cas ch' il termin è fixà tenor dis, vala l' ultim di dal termin, dentant senza quintar il di ch' il contract è vegnì fatg, ed - en cas ch' il termin è fixà sin 8 u sin 15 dis - na vala betg il temp dad 1 u da 2 emnas, mabain dad 8 u da 15 dis cumplains; 
2. en cas ch' il termin è fixà tenor emnas, vala quel di da l' ultima emna che correspunda cun ses num al di, ch' il contract è vegnì fatg; 
3. en cas ch' il termin è fixà tenor mais u tenor ina perioda che cumpiglia plirs mais ( onn, mez onn, quart onn), vala quel di da l' ultim mais, dal qual la cifra correspunda al di ch' il contract è vegnì fatg e - sche quest di manca en l' ultim mais - vala l' ultim di da quest mais. 
La noziun « mez mais» vegn definida sco in temp da 15 dis che ston vegnir quintads sco ultims, sch' in termin vegn fixà per 1 u per plirs mais e mez. 
^2 Da medema maniera vegn il termin calculà er, sch' el na cumenza betg il di ch' il contract è vegnì fatg, mabain ad in' autra data. 
^3 Sche l' adempliment duai vegnir fatg entaifer in termin determinà, sto el vegnir fatg avant che quest termin scada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 78
Art. 78 
3. Dumengias e firads 
^1 Sch' il termin da l' adempliment u sche l' ultim di d' in termin croda sin ina dumengia u sin in auter firà ch' è renconuschì uffizialmain sco tal al lieu da l' adempliment, vala il proxim lavurdi sco di d' adempliment u sco ultim di da quest termin. 
^2 Cunvegnas divergentas restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 79
Art. 79 
III. Adempliment durant las uras da fatschenta 
L' adempliment da l' obligaziun sto vegnir fatg ed acceptà il di fixà durant las uras da fatschenta usitadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 80
Art. 80 
IV. Prolungaziun dal termin 
Sch' il termin ch' è fixà en il contract è vegnì prolungà, cumenza il nov termin - sch' i na resulta betg insatge auter tras il contract - l' emprim di suenter ch' il termin vegl è scadì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 81
Art. 81 
V. Adempliment anticipà 
^1 Sch' i na resulta betg in' autra voluntad da las partidas tras il cuntegn u tras la natira dal contract u tras las circumstanzas, po il debitur ademplir sia obligaziun gia avant il di da scadenza dal termin. 
^2 El na dastga dentant betg deducir in sconto, nun ch' ina cunvegna u ch' ina isanza permettia quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 82
Art. 82 
VI. En cas da contracts bilaterals 
1. Moda da l' adempliment 
Tgi che vul pretender da l' autra partida l' adempliment d' in contract bilateral, sto gia avair ademplì sia atgna obligaziun u sto offrir da l' ademplir, nun ch' el haja d' ademplir quella - confurm al cuntegn u confurm a la natira dal contract - pir pli tard. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 83
Art. 83 
2. Insolvenza d' ina partida 
^1 Sch' ina partida n' è - en cas d' in contract bilateral - betg pli solventa, en spezial pervia da concurs, u sch' ella è vegnida impegnada senza success e sch' il dretg da l' autra vegn periclità tras quest pegiurament da la situaziun finanziala, po la partida periclitada retegnair sia prestaziun uschè ditg, fin che la cuntraprestaziun è garantida en sia favur. 
^2 Sche questa garanzia na vegn betg prestada sin ses giavisch entaifer in termin adequat, po ella sa retrair dal contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 84
Art. 84 
D. Pajament 
I. Valuta dal pajais 
^1 Debits en daners ston vegnir pajads cun meds da pajament legals en l' unitad monetara debitada. 
^2 Sch' il debit sa cloma sin in' unitad monetara che n' è betg la valuta dal pajais, po la summa debitada tuttina vegnir pajada en la valuta dal pajais tenor sia valur il di da scadenza dal termin, sch' i n' è betg vegnì fixà - duvrond la noziun « valur effectiva» u in' agiunta sumeglianta - ch' il contract stoppia vegnir ademplì pled per pled. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 85
Art. 85 
II. Imputaziun 
1. En cas d' in pajament parzial 
^1 In debitur po imputar in pajament parzial al chapital mo, sch' el n' è betg en retard cun ils tschains u cun ils custs. 
^2 Sch' il creditur ha survegnì ina cauziun, in pegn u autras garanzias per ina part da sia pretensiun, n' ha il debitur betg il dretg d' imputar in pajament parzial sin la part da la pretensiun ch' è garantida u ch' è garantida meglier. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 86
Art. 86 
2. En cas da plirs debits 
a. Tenor la decleraziun dal debitur u dal creditur 
^1 Sch' il debitur ha plirs debits tar il medem creditur, ha el il dretg da declerar tar il pajament, tge debit ch' el veglia pajar. 
^2 Sch' i manca ina tala decleraziun, vegn il pajament quintà tar quel debit ch' il creditur ha inditgà en sia quittanza, premess ch' il debitur na fetschia betg immediatamain opposiziun cunter quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 87
Art. 87 
b. Tenor la lescha 
^1 Sch' i n' è avant maun ni ina decleraziun valaivla davart il pajament ni ina indicaziun en la quittanza, sto il pajament vegnir imputà al debit che scada, sch' i scadan plirs debits a quel debit, per il qual igl è vegnida fatga l' emprim ina scussiun cunter il debitur, e sch' i n' è betg vegnida fatga ina scussiun, al debit ch' è scadì sco emprim. 
^2 Sch' ils debits èn scadids a medem temp, vegn l' imputaziun fatga en moda proporziunala. 
^3 Sch' i n' è scadì nagin da plirs debits, vegn il pajament imputà al debit che porscha la garanzia la pli pitschna al creditur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 88
Art. 88 
III. Quittanza e restituziun dal certificat da debit 
1. Dretg dal debitur 
^1 Il debitur che ha prestà in pajament ha il dretg da pretender ina quittanza ed - en cas ch' il debit è pajà dal tuttafatg - er la restituziun dal certificat da debit u l' annullaziun da quel. 
^2 Sch' i na vegn betg pajà tut il debit u sch' il certificat da debit cuntegna anc auters dretgs dal creditur, po il debitur pretender - ultra da la quittanza - mo ch' il pajament vegnia remartgà sin il certificat da debit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 89
Art. 89 
2. Effect 
^1 Sch' i vegnan debitads tschains u autras prestaziuns periodicas, lascha la quittanza che vegn dada senza resalvas per ina prestaziun posteriura supponer che las prestaziuns, ch' èn scadidas pli baud, sajan vegnidas pajadas. 
^2 Sch' i vegn dada ina quittanza per in debit da chapital, vegni supponì che er ils tschains sajan vegnids pajads. 
^3 La restituziun dal certificat da debit al debitur lascha supponer ch' il debit saja pajà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 90
Art. 90 
3. Nunpussaivladad da la restituziun 
^1 Sch' il creditur pretenda ch' il certificat da debit saja ì a perder, po il debitur pretender tar il pajament ch' il creditur decleria en in document public u en in document legalisà ch' il certificat da debit saja annullà e ch' il debit saja pajà. 
^2 Resalvadas restan las disposiziuns davart l' annullaziun da vaglias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 91
Art. 91 
E. Retard dal creditur 
I. Premissa 
Il creditur vegn en retard, sch' el refusa en moda nungiustifitgada d' acceptar la prestaziun che vegn offrida ad el en moda correcta, u d' ademplir ils acts preparativs ch' èn sia chaussa e senza ils quals il debitur n' è betg en cas d' ademplir sias obligaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 92
Art. 92 
II. Effect 
1. En cas da prestaziuns materialas 
a. Dretg da depositar 
^1 Sch' il creditur sa chatta en retard, ha il debitur il dretg da depositar la chaussa debitada sin donn e cust dal creditur e da sa deliberar uschia da sia obligaziun. 
^2 Il lieu dal deposit sto vegnir fixà dal derschader. Rauba po dentant er vegnir depositada en in magasin senza ina disposiziun giudiziala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 93
Art. 93 
b. Dretg da vender 
^1 Sch' in deposit n' è betg cunvegnent pervia da la natira da la chaussa u pervia dal gener dal manaschi, u sche la chaussa è en privel d' ir en malura u sch' ella chaschuna custs da mantegniment u custs considerabels per la metter en salv, po il debitur - suenter avair fatg ordavant ina smanatscha e cun il consentiment dal derschader - laschar vender publicamain la chaussa e depositar il retgav. 
^2 Sche la chaussa ha in pretsch da bursa u da martgà u sch' ella ha ina pitschna valur cumpareglià cun ils custs, na sto la vendita betg vegnir fatga en moda publica ed ella po vegnir permessa dal derschader er senza ch' i vegnia fatga ordavant ina smanatscha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 94
Art. 94 
c. Dretg da prender enavos 
^1 Il debitur ha il dretg da puspè prender enavos la chaussa depositada, uschè ditg ch' il creditur n' ha betg anc declerà d' acceptar quella u uschè ditg ch' in dretg da pegn n' è betg vegnì abolì en consequenza dal deposit. 
^2 Per il termin da la retratga entra la pretensiun puspè en vigur cun tut ses dretgs accessorics. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 95
Art. 95 
2. En cas d' autras prestaziuns 
Sche l' obligaziun na concerna betg la furniziun d' ina chaussa, po il debitur - sch' il creditur è en retard - sa retrair dal contract tenor las disposiziuns davart il retard dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 96
Art. 96 
F. Impediment da l' adempliment per auters motivs 
Sch' ina obligaziun debitada na po betg vegnir ademplida vers il creditur ed er betg vers sia represchentanza per in auter motiv che ha da far cun la persuna dal creditur u pervia d' ina intschertezza davart il creditur, senza che quel saja la culpa da quest fatg, ha il debitur il dretg da far il deposit u da sa retrair dal contract, sco en cas dal retard dal creditur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 97
Art. 97 
A. Nunadempliment 
I. Obligaziun dal debitur da prestar indemnisaziuns 
1. En general 
^1 Sche l' obligaziun na po insumma betg vegnir ademplida u sch' ella na po betg vegnir ademplida en moda correcta, sto il debitur pajar ina indemnisaziun per il donn che vegn chaschunà tras quai, nun ch' el possia cumprovar ch' el n' haja nagina culpa. 
^2 L' execuziun suttastat a las disposiziuns da la Lescha federala dals 11 avrigl 1889 davart la scussiun ed il concurs ed a la Procedura civila dals 19 december 2008 ( PC). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 98
Art. 98 
2. Obligaziuns da far u da betg far insatge 
^1 Sch' il debitur è obligà da far insatge, po il creditur - cun resalva da ses dretgs concernent l' indemnisaziun dal donn - sa laschar autorisar da far la prestaziun sin donn e cust dal debitur. 
^2 Sch' il debitur è obligà da betg far insatge, sto el indemnisar il donn mo gia en il cas da cuntravenziun. 
^3 Il creditur po ultra da quai pretender ch' il stadi illegal vegnia eliminà e sa laschar autorisar d' eliminar quel sin donn e cust dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 99
Art. 99 
II. Dimensiun da la responsabladad e da l' indemnisaziun 
1. En general 
^1 Il debitur è en general responsabel per mintga culpa. 
^2 La dimensiun da la responsabladad sa drizza tenor la natira da la fatschenta e vegn giuditgada en moda main severa en spezial, sche la fatschenta n' aveva betg l' intenziun da procurar per in avantatg per il debitur. 
^3 Dal rest vegnan las disposiziuns davart la dimensiun da la responsabladad tar acts illegals applitgadas analogamain per giuditgar ils effects da sbagls contractuals. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 100
Art. 100 
2. Exclusiun da la responsabladad 
^1 Ina cunvegna ch' è vegnida fatga ordavant per excluder la responsabladad en cas d' intenziun illegala u en cas da greva negligientscha è nunvalaivla. 
^2 Er ina renunzia - ch' è vegnida declerada ordavant - a la responsabladad en cas d' ina leva culpa po tenor l' appreziar dal derschader vegnir resguardada sco nunvalaivla, sche la persuna che renunzia è stada en il servetsch da l' autra persuna il mument che la decleraziun è vegnida fatga u sche la responsabladad resulta tras la gestiun d' in manaschi ch' è concessiunà da las autoritads. 
^3 Resalvadas restan las prescripziuns spezialas davart il contract d' assicuranza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 101
Art. 101 
3. Responsabladad per persunas auxiliaras 
^1 Tgi che lascha ademplir in' obligaziun u che lascha exequir in dretg che resulta tras ina relaziun da debit - er sche quai vegn fatg en moda legala - d' ina persuna auxiliara, d' in commember da la chasada u d' in lavurant, sto indemnisar a l' autra persuna il donn che la persuna auxiliara ha chaschunà exequind sia incumbensa. 
^2 Questa responsabladad po vegnir limitada u abolida cun ina cunvegna che vegn fatga ordavant. 
^3 Sche la persuna che renunzia stat en il servetsch da l' autra persuna u sche la responsabladad resulta tras la gestiun d' in manaschi ch' è concessiunà da las autoritads, dastga la responsabladad vegnir refusada maximalmain per ils cas che resultan tras ina leva culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 102
Art. 102 
B. Retard dal debitur 
I. Premissa 
^1 Sch' ina obligaziun è scadida, vegn il debitur mess en retard tras l' admoniziun dal creditur. 
^2 Sche l' adempliment è vegnì fixà sin in di determinà u sch' in tal di resulta en consequenza d' ina desditga ch' è stada resalvada e ch' è vegnida pronunziada en moda correcta, vegn il debitur mess en retard gia cun la scadenza da quest di. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 103
Art. 103 
II. Effect 
1. Responsabladad per casualitad 
^1 Sch' il debitur sa chatta en retard, sto el indemnisar il donn che resulta tras l' adempliment retardà ed è er responsabel per la casualitad. 
^2 El po sa deliberar da questa responsabladad cun cumprovar ch' il retard saja succedì senza culpa da sia vart e che la casualitad avess pertutgà l' object da la prestaziun en moda dischavantagiusa per il creditur er, sche l' adempliment fiss vegnì fatg a temp. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 104
Art. 104 
2. Tschains da retard 
a. En general 
^1 Sch' il debitur è en retard cun pajar in debit en daners, sto el pajar in tschains da retard da 5 pertschient per onn, er sch' ils tschains fixads en il contract importassan main. 
^2 Sch' igl èn vegnids fixads en il contract tschains ch' èn pli auts che 5 pertschient, saja quai en moda directa u saja quai tras ina cunvegna d' ina provisiun periodica da banca, pon els vegnir pretendids er durant il temp da retard. 
^3 Nua ch' il sconto da banca ch' è usità al lieu surpassa 5 pertschient, pon vegnir mess a quint tranter commerziants ils tschains da retard en questa autezza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 105
Art. 105 
b. En cas da tschains, da rentas e da donaziuns 
^1 In debitur ch' è en retard cun il pajament da tschains, da rentas u d' ina summa regalada, sto pajar il tschains da retard pir a partir dal di che la scussiun cumenza u ch' il plant giudizial vegn inizià. 
^2 Ina cunvegna cuntraria sto vegnir giuditgada tenor ils princips davart il chasti convenziunal. 
^3 Da tschains da retard na dastgan vegnir pretendids nagins tschains da retard. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 106
Art. 106 
3. Ulteriur donn 
^1 Sch' il creditur ha subì in donn ch' è pli grond che quai ch' i vegn indemnisà ad el tras ils tschains da retard, è il debitur obligà d' indemnisar er quest donn, nun ch' el cumprovia ch' el n' haja nagina culpa. 
^2 Sche quest donn pli grond po vegnir giuditgà ordavant, po il derschader fixar l' indemnisaziun gia en la sentenzia davart la pretensiun principala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 107
Art. 107 
4. Retratga ed indemnisaziun 
a. Cun fixar in termin 
^1 Sch' in debitur sa chatta en retard en cas da contracts bilaterals, ha il creditur il dretg da fixar in termin adequat per el per ademplir posteriuramain l' obligaziun u da laschar fixar in tal termin tras l' autoritad cumpetenta. 
^2 Sche l' obligaziun na vegn er betg ademplida fin a quest termin, po il creditur anc adina purtar plant per cuntanscher l' adempliment e per survegnir ina indemnisaziun dal donn pervia dal retard; el po dentant er, sch' el fa quai immediatamain, declerar da vulair desister da la prestaziun posteriura ed ubain pretender ina indemnisaziun dal donn ch' è vegnì chaschunà cun tralaschar l' adempliment ubain sa retrair dal contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 108
Art. 108 
b. Senza fixar in termin 
I n' è betg necessari da fixar in termin per l' adempliment posteriur: 
1. sch' i resorta dal cumportament dal debitur ch' in tal termin fiss inutil; 
2. sche la prestaziun è daventada inutila per il creditur pervia dal retard dal creditur; 
3. sch' i resulta - tras il contract - l' intenziun da las partidas che la prestaziun stoppia vegnir fatga precis ad in tschert termin u fin ad in tschert termin. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 109
Art. 109 
c. Effect da la retratga 
^1 Tgi che sa retira dal contract po refusar la cuntraprestaziun empermessa e pretender la restituziun da quella part ch' è gia vegnida prestada. 
^2 2 Ultra da quai ha el il dretg da survegnir l' indemnisaziun dal donn ch' è naschì tras l' annullaziun dal contract, nun ch' il debitur possia cumprovar ch' el n' haja nagina culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 110
Art. 110 
A. Cuntentada d' ina terza persuna 
Uschenavant ch' ina terza persuna cuntenta ils dretgs d' in creditur, vegnan ils dretgs da tal transferids sin ella: 
1. sch' ella cumpra liber ina chaussa ch' è vegnida impegnada per in debit ester, vi da la quala ella ha in dretg da proprietad u in dretg real limità; 
2. sch' il debitur renda enconuschent al creditur che la persuna che paja duai surpigliar il post dal creditur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 111
Art. 111 
B. Contract sin donn e cust d' ina terza persuna 
Tgi che empermetta ad in' autra persuna che la prestaziun vegnia furnida d' ina terza persuna è obligà d' indemnisar il donn che resulta, sche la prestaziun na vegn betg furnida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 112
Art. 112 
C. Contract a favur d' ina terza persuna 
I. En general 
^1 Sch' ina persuna che agescha en agen num è sa laschada empermetter ina prestaziun a favur d' ina terza persuna, ha ella il dretg da pretender che questa prestaziun vegnia furnida a la terza persuna. 
^2 La terza persuna u sia successura legala po pretender persunalmain che l' obligaziun vegnia ademplida, sche quai è stada la voluntad da las duas autras partidas u sche quai correspunda a l' isanza. 
^3 En quest cas na po il creditur betg pli deliberar il debitur da sia obligaziun, uschespert che la terza persuna ha declerà al debitur da vulair far diever da ses dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 113
Art. 113 
II. En cas d' ina assicuranza da responsabladad 
Sch' in patrun è stà assicurà cunter las consequenzas da la responsabladad civila e sch' il lavurant n' ha betg pajà main che la mesadad da la premia, appartegnan ils dretgs che derivan da l' assicuranza exclusivamain al lavurant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 114
Art. 114 
A. L' extincziun dals dretgs accessorics 
^1 Sch' ina pretensiun extingua perquai ch' ella è vegnida ademplida u per auters motivs, extinguan er tut ses dretgs accessorics sco en spezial cauziuns e dretgs da pegn. 
^2 Tschains ch' èn gia scadids pon vegnir pretendids posteriuramain mo, sche quest dretg dal creditur è vegnì concludì u sch' el po vegnir deducì da las circumstanzas. 
^3 Resalvadas restan las prescripziun spezialas davart il dretg da pegn funsil, davart las vaglias e davart l' accumodament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 115
Art. 115 
B. Annullaziun tras ina cunvegna 
Ina pretensiun po vegnir annullada dal tuttafatg u parzialmain tras ina cunvegna senza ina furma speziala er, sch' ina tala è stada necessaria per constituir l' obligaziun u sch' ina tala è vegnida tschernida da las persunas contrahentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 116
Art. 116 
C. Novaziun 
I. En general 
^1 Il pajament d' in debit vegl tras la creaziun d' in debit nov na vegn betg supponì. 
^2 En spezial na chaschuna la constituziun d' ina obligaziun da cambiala en connex cun in debit existent u l' emissiun d' in nov certificat da debit u da cauziun betg ina novaziun dal debit vertent, nun ch' i vegnia concludì insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 117
Art. 117 
II. Conto current 
^1 L' inscripziun dals singuls posts en in conto current na chaschuna betg ina novaziun. 
^2 I sa tracta dentant d' ina novaziun, sch' il saldo è fatg ed approvà. 
^3 Sch' igl existan garanzias spezialas per in singul post, na vegnan quellas - cun resalva d' ina autra cunvegna - betg annulladas cun far e cun approvar il saldo. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 118
Art. 118 
D. Reuniun 
^1 Sche las qualitads dal creditur e dal debitur sa reuneschan en ina persuna, vala la pretensiun sco extinguida tras reuniun. 
^2 Sche questa reuniun vegn revocada, vala la pretensiun puspè. 
^3 Resalvadas restan las prescripziuns spezialas davart il dretg da pegn funsil e davart las vaglias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 119
Art. 119 
E. Nunpussaivladad d' ademplir ina prestaziun 
^1 Sche l' adempliment d' ina pretensiun è daventà nunpussaivel pervia da circumstanzas, per las qualas il debitur n' è betg responsabel, vala la pretensiun sco extinguida. 
^2 En cas da contracts bilaterals è il debitur ch' è vegnì deliberà uschia, responsabel per la cuntraprestaziun ch' el ha gia survegnì sco enritgiment nungiustifitgà e perda la cuntrapretensiun che n' è betg anc vegnida ademplida. 
^3 Exceptads èn ils cas, en ils quals la prescripziun da lescha u il cuntegn dal contract adossescha la ristga al creditur avant che l' obligaziun vegnia ademplida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 120
Art. 120 
F. Scuntrada 
I. Premissa 
1. En general 
^1 Sche duas persunas debiteschan ina a l' autra summas da daners u autras prestaziuns ch' èn d' in gener equivalent, po mintga persuna scuntrar ses debit cun sia pretensiun, premess che tuttas duas pretensiuns sajan scadidas. 
^2 Il debitur po pretender la scuntrada, er sche sia cuntrapretensiun vegn contestada. 
^3 Ina pretensiun surannada po vegnir scuntrada, sch' ella n' era betg anc surannada il mument ch' ella avess pudì vegnir scuntrada cun l' autra pretensiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 121
Art. 121 
2. En cas da garanzia 
Il garant po refusar da cuntentar il creditur, uschenavant ch' il debitur principal ha il dretg da pretender la scuntrada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 122
Art. 122 
3. En cas da contracts a favur da terzas persunas 
La persuna ch' è s' obligada a favur d' ina terza persuna na po betg scuntrar quest debit cun pretensiuns che l' autra persuna la debitescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 123
Art. 123 
4. En cas da concurs dal debitur 
En cas da concurs dal debitur pon ils crediturs scuntrar lur pretensiuns, er sche quellas n' èn betg anc scadidas, cun pretensius ch' il concursit ha vers els. 
^2 L' exclusiun u la contestaziun da la scuntrada en cas da concurs dal debitur suttastat a las prescripziuns dal dretg da scussiun e da concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 124
Art. 124 
II. Effect da la scuntrada 
^1 Ina scuntrada ha mo lieu, sch' il debitur dat d' enconuscher al creditur ch' ella veglia far diever da ses dretg da pretender ina scuntrada. 
^2 Sche quai è capità, vegni supponì che la pretensiun e che la cuntrapretensiun sajan, uschenavant ch' ellas sa guliveschan, vegnidas pajadas gia il mument ch' ellas avessan pudì vegnir scuntradas. 
^3 Resalvadas restan las isanzas spezialas concernent ils contos currents commerzials. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 125
Art. 125 
III. Cas d' exclusiun 
Cunter la veglia dal creditur na pon betg vegnir pajadas tras scuntrada: 
1. obligaziuns per restituir u per indemnisar chaussas ch' èn vegnidas depositadas, privadas illegalmain u retegnidas cun malart; 
2. obligaziuns, da las qualas la natira pretenda ch' ellas vegnian ademplidas effectivamain vers il creditur, sco dretgs d' aliments e dabuns da salari ch' èn absolutamain necessaris per il mantegniment dal creditur e da sia famiglia; 
3. obligaziuns a favur da la communitad che resultan tras il dretg public. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 126
Art. 126 
IV. Renunzia 
Il debitur po renunziar gia ordavant a la scuntrada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 127
Art. 127 
G. Surannaziun 
I. Termins 
1. 0 onns 
Suenter 10 onns suranneschan tut las pretensiuns, per las qualas il dretg civil federal na dispona betg insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 128
Art. 128 
2. 5 onns 
Suenter 5 onns suranneschan las pretensiuns: 
1. per tschains da locaziun, da fittanza e da chapital sco er per autras prestaziuns periodicas; 
2. per furniziuns da victualias, per la dunsena e per debits d' ustaria; 
3. per lavurs da mastergn, per la vendita da rauba en detagl, per tractaments dal medi, per lavurs professiunalas d' advocats, d' agents da dretg, da procuraturs, da notars sco er per relaziuns da lavur da lavurants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 129
Art. 129 
3. Invariabladad dals termins 
Ils termins da surannaziun che vegnan menziunads en quest titel na pon betg vegnir midads tras ina disposiziun da las persunas participadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 130
Art. 130 
4. Cumenzament da la surannaziun 
a. En general 
^1 La surannaziun cumenza cun la scadenza da la pretensiun. 
^2 Sche la scadenza da la pretensiun dependa d' ina desditga, cumenza la surannaziun cun il di che la desditga po vegnir fatga. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 131
Art. 131 
b. En cas da prestaziuns periodicas 
^1 En cas da rentas vitalizias u da prestaziuns periodicas sumegliantas cumenza la surannaziun per l' entira pretensiun il mument che l' emprima prestaziun retardada scada. 
^2 Sche l' entira pretensiun è surannada, èn quai er las singulas prestaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 132
Art. 132 
5. Calculaziun dals termins 
^1 Tar la calculaziun da la surannaziun na vegn il di che la surannaziun cumenza betg quintà, e la surannaziun vegn resguardada sco terminada pir, cur che l' ultim di dal termin è passà senza ch' i saja vegnì fatg diever da la surannaziun. 
^2 Dal rest valan las prescripziuns per calcular il termin da l' adempliment er per la surannaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 133
Art. 133 
II. Effect per ils dretgs accessorics 
Cun la pretensiun principala suranneschan er ils tschains che resultan tras questa pretensiun ed ils auters dretgs accessorics. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 134
Art. 134 
III. Impediment e suspensiun da la surannaziun 
^1 La surannaziun na cumenza betg e vegn suspendida, sch' ella ha gia cumenzà: 
1. per pretensiuns dals uffants vers lur geniturs durant la tgira genituriala; 
2. per pretensiuns da la persuna inabla da giuditgar cunter la persuna che ha il mandat preventiv, uschè ditg che quest mandat è valaivel; 
3. per pretensiuns dals conjugals in cunter l' auter durant lur lètg; 
3 .3 per pretensiuns da partenarias registradas e da partenaris registrads in cunter l' auter durant lur partenadi registrà; 
4. per pretensiuns dals lavurants che vivan en la medema chasada cun il patrun, vers quel durant la relaziun da lavur; 
5. uschè ditg ch' il debitur ha in dretg da giudida vi da la pretensiun; 
6. uschè ditg ch' ina pretensiun na po betg vegnir fatga valair davant ina dretgira svizra. 
^2 Sch' il di che questas relaziuns van a fin è passà, cumenza la surannaziun u - sch' ella aveva gia cumenzà - cuntinuescha ella. 
^3 Resalvadas restan las prescripziuns spezialas davart il dretg da scussiun e da concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 135
Art. 135 
IV. Interrupziun da la surannaziun 
1. Motivs da l' interrupziun 
La surannaziun vegn interrutta: 
1. sch' il debitur renconuscha la pretensiun, en spezial cun pajar tschains e ratas sco er cun dar in pegn u ina cauziun; 
2. tras scussiun, cun purtar plant u cun far objecziun davant ina dretgira u davant ina dretgira da cumpromiss sco er tras ina intervenziun en cas da concurs u tras ina citaziun ad in' emprova da mediaziun uffiziala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 136
Art. 136 
2. Effect d' interrupziun tranter cunobligads 
^1 Sche la surannaziun cunter in debitur solidaric u cunter il cundebitur d' ina prestaziun indivisibla vegn interrutta, vala quai er per ils auters cundebiturs. 
^2 Sche la surannaziun cunter il debitur principal è interrutta, è quai er il cas cunter il garant. 
^3 Percunter na vala l' interrupziun cunter il garant betg cunter il debitur principal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 137
Art. 137 
3. Cumenzament d' in nov termin 
a. En cas da renconuschientscha e da sentenzia 
^1 Cun l' interrupziun cumenza la surannaziun da nov. 
^2 Sche la pretensiun vegn renconuschida cun emetter in document u constatada tras la sentenzia dal derschader, dura la nova surannaziun adina 10 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 138
Art. 138 
b. En cas d' acts dal creditur 
^1 Sche la surannaziun vegn interrutta tras in plant u tras in' objecziun, cumenza ella da nov en il decurs da la dispita giuridica cun mintga act giudizial da las partidas e cun mintga disposiziun u decisiun dal derschader. 
^2 Sche l' interrupziun vegn chaschunada tras ina scussiun, cumenza la surannaziun da nov cun mintga act da scussiun. 
^3 Sche l' interrupziun vegn chaschunada tras ina intervenziun en cas da concurs, cumenza la nova surannaziun il mument che la pretensiun po puspè vegnir fatga valair tenor il dretg da concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 139
Art. 139 
V. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 140
Art. 140 
VI. Surannaziun en cas da dretg da pegn movibel 
Tras l' existenza d' in dretg da pegn movibel na vegn la surannaziun d' ina pretensiun betg exclusa. Sch' ella cumenza, n' impedescha quai betg il creditur da far valair il dretg da pegn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 141
Art. 141 
VII. Renunzia a la surannaziun 
^1 I na po betg vegnir renunzià ordavant a la surannaziun. 
^2 La renunzia d' in debitur solidaric na po betg vegnir opponida cunter ils ulteriurs debiturs solidarics. 
^3 Il medem vala tranter plirs debiturs d' ina prestaziun indivisibla e per il garant en cas da la renunzia dal debitur principal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 142
Art. 142 
VIII. Far valair la surannaziun 
Il derschader na dastga betg resguardar d' uffizi la surannaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 143
Art. 143 
A. Debit solidaric 
I. Origin 
^1 La solidaritad tranter plirs debiturs nascha, sch' els decleran da vulair esser mintgin dad els persunalmain responsabel vers il creditur per ademplir l' entir debit. 
^2 Senza ina tala decleraziun da voluntad nascha la solidaritad mo en ils cas che vegnan determinads da la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 144
Art. 144 
II. Relaziun tranter debitur e creditur 
1. Effect 
a. Responsabladad dals debiturs 
^1 Il creditur po pretender da tut ils debiturs solidarics tenor sia tscherna mintgamai mo ina part u l' entira obligaziun. 
^2 Tut ils debiturs restan uschè ditg obligads, fin che l' entira pretensiun è pajada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 145
Art. 145 
b. Objecziuns dals debiturs 
^1 In debitur solidaric po far cunter il creditur mo talas objecziuns che resultan u tras sia relaziun persunala cun il creditur, tras l' origin communabel u tras il cuntegn da l' obligaziun solidarica. 
^2 Mintga debitur solidaric daventa responsabel vers ils auters debiturs, sch' el na fa betg valair quellas objecziuns, da las qualas tuts han communablamain il dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 146
Art. 146 
c. Act persunal d' in debitur 
In debitur solidaric na po, uschenavant che quai n' è betg fixà autramain, betg engrevgiar la situaziun dals auters cun ses act persunal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 147
Art. 147 
2. Extincziun dal debit solidaric 
^1 Uschenavant ch' in debitur solidaric ha cuntentà il creditur tras pajament u tras scuntrada, èn deliberads er ils auters. 
^2 Sch' in debitur solidaric vegn deliberà senza ch' il creditur saja vegnì cuntentà, ha la deliberaziun ses effect vers ils auters mo uschenavant che las circumstanzas u che la natira da l' obligaziun giustifitgeschan quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 148
Art. 148 
III. Relaziun tranter ils debiturs solidarics 
1. Participaziun 
^1 Sch' i na resulta nagut auter tras la relaziun giuridica tranter ils debiturs solidarics, sto mintgin dad els surpigliar ina part eguala dal pajament ch' è vegnì fatg al creditur. 
^2 Sch' in debitur solidaric paja dapli che sia part, po el prender regress sin ses cundebiturs per l' import ch' el ha pajà dapli. 
^3 Quai che na po betg vegnir obtegnì d' in cundebitur, ston ils auters pajar en parts egualas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 149
Art. 149 
2. Transiziun dals dretgs dals crediturs 
^1 Ils dretgs dal creditur vegnan transferids sin il debitur solidaric che ha il dretg da prender regress, e quai en quella dimensiun ch' el ha cuntentà il creditur. 
^2 Il creditur è responsabel, sch' el meglierescha la situaziun giuridica d' in debitur solidaric sin donn e cust dals auters. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 150
Art. 150 
B. Pretensiun solidarica 
^1 La solidaritad tranter plirs crediturs nascha, sch' il debitur declera da dar a mintgin singul il dretg da pretender il pajament da l' entira pretensiun, sco er en ils cas che vegnan determinads da la lescha. 
^2 Sche la prestaziun vegn pajada ad in dals crediturs solidarics, deliberescha quai il debitur vers tuts. 
^3 Il debitur po tscherner, a tgenin dals crediturs solidarics ch' el vul pajar, uschè ditg ch' el n' è betg vegnì clamà avant dretgira d' in dad els. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 151
Art. 151 
A. Cundiziun suspensiva 
I. En general 
^1 In contract sto vegnir resguardà sco cundiziunà, sche sia obligaziun vegn fatga dependenta dal fatg ch' in eveniment intschert entria. 
^2 Per il cumenzament da l' effect è decisiv il mument che la cundiziun vegn ademplida, premess ch' i na stoppia betg vegnir concludì che las partidas hajan in' autra intenziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 152
Art. 152 
II. Durant che las cundiziuns èn pendentas 
^1 La persuna ch' è obligada cundiziunadamain na dastga - uschè ditg che la cundiziun è pendenta - interprender nagut che pudess impedir che sias obligaziuns vegnian ademplidas correctamain. 
^2 Sche ses dretgs èn periclitads ha la persuna ch' è autorisada cundiziunadamain il dretg da pretender las medemas mesiras da segiranza, sco sche sia pretensiun fiss nuncundiziunada. 
^3 Disposiziuns che vegnan prendidas durant che la cundiziun è pendenta scadan mo, cur che la cundiziun vegn ademplida, sch' ellas pericliteschan ses effect. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 153
Art. 153 
III. Profit che vegn fatg en il fratemp 
^1 Sche la chaussa empermessa è vegnida surdada al creditur avant l' adempliment da la cundiziun, po el, cur che la cundiziun vegn ademplida, salvar il profit ch' è vegnì fatg en il fratemp. 
^2 Sche la cundiziun na vegn betg ademplida, sto el restituir il profit ch' è vegnì fatg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 154
Art. 154 
B. Cundiziun schlianta 
^1 In contract, dal qual la schliaziun è vegnida fatga dependenta da l' adempliment d' ina cundiziun, perda sia vigur il mument che questa cundiziun vegn ademplida. 
^2 In effect retroactiv na datti per regla betg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 155
Art. 155 
C. Prescripziuns communablas 
I. Adempliment da la cundiziun 
Sche la cundiziun premetta in act d' ina da las persunas contrahentas, il qual na dependa betg da la persunalitad da questa persuna, po ella vegnir ademplida er da ses ertavels. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 156
Art. 156 
II. Impediment cunter la buna fai 
Ina cundiziun vala sco ademplida, sche ses adempliment è vegnì impedì d' ina da las partidas cunter la buna fai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 157
Art. 157 
III. Cundiziuns scumandadas 
Sch' ina cundiziun vegn fixada cun l' intenziun da promover in act illegal u immoral u ina omissiun illegala u immorala, è il dretg cundiziunà nunvalaivel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 158
Art. 158 
A. Cauziun e chaparra penala 
^1 La chaparra che vegn dada a chaschun da la conclusiun d' in contract vala sco cauziun e betg sco chaparra penala. 
^2 Nua ch' il contract u nua che l' isanza locala na dispona betg autramain, resta la cauziun tar il retschavider, senza ch' ella vegnia deducida da ses dretg. 
^3 Sch' igl è vegnida concludida ina chaparra penala, po il pajader sa retrair dal contract renunziond a l' import pajà ed il retschavider pajond l' import dubel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 159
Art. 159 
B. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 160
Art. 160 
C. Chasti convenziunal 
I. Dretg dal creditur 
1. Relaziun tranter il chasti e l' adempliment dal contract 
^1 Sch' igl è vegnì concludì in chasti convenziunal per il cas ch' in contract na vegnia betg ademplì u na vegnia betg ademplì en moda correcta, ha il creditur - en cas ch' i mancan autras cunvegnas - mo il dretg da pretender ubain l' adempliment ubain il chasti. 
^2 Sche quest chasti è vegnì concludì per il cas ch' il termin da l' adempliment u ch' il lieu da l' adempliment na vegn betg resguardà, po el vegnir pretendì - ultra da l' adempliment dal contract -, uschè ditg ch' il creditur na renunzia betg expressivamain a l' adempliment u accepta quel senza resalvas. 
^3 Al debitur resti resalvà da cumprovar ch' el haja il dretg da sa retrair dal contract suenter avair pajà il chasti concludì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 161
Art. 161 
2. Relaziun tranter il chasti ed il donn 
^1 Il chasti convenziunal è scadì, er sch' i n' ha dà nagin donn per il creditur. 
^2 Sch' il donn subì surpassa l' import dal chasti, po il creditur pretender l' import supplementar mo, uschenavant ch' el po cumprovar ina culpa da vart dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 162
Art. 162 
3. Scadenza da pajaments parzials 
^1 La cunvegna che pajaments parzials duajan restar tar il creditur en cas da la retratga dal contract, sto vegnir giuditgada tenor las prescripziuns davart il chasti convenziunal. 
^2 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 163
Art. 163 
II. Autezza, nunvalaivladad e reducziun dal chasti 
^1 Las partidas pon fixar libramain l' import dal chasti convenziunal. 
^2 El na po betg vegnir pretendì, sch' el duai rinforzar ina cunvegna illegala u immorala e - en cas ch' i mancan autras cunvegnas - sch' i n' è betg pussaivel da l' ademplir pervia d' ina circumstanza che na po betg vegnir responsada dal debitur. 
^3 Chastis convenziunals sproporziunads ha il derschader da reducir tenor ses appreziar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 164
Art. 164 
A. Cessiun da pretensiuns 
I. Premissas 
1. Cessiun voluntara 
a. Admissibladad 
^1 Il creditur po ceder sia pretensiun ad in' autra persuna senza il consentiment dal debitur, sche ni la lescha ni ina cunvegna ni la natira da la relaziun giuridica na s' oppona cunter quai. 
^2 Cunter terzas persunas che han acquistà la pretensiun, sa fidond d' ina renconuschientscha en scrit dal debit che na cuntegna betg in scumond da cessiun, na po il debitur betg opponer cun l' objecziun che la cessiun saja vegnida exclusa tras ina cunvegna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 165
Art. 165 
b. Furma dal contract 
^1 La cessiun è mo valaivla, sch' ella è vegnida fixada en scrit. 
^2 L' obligaziun da far in contract da cessiun na dovra betg ina furma speziala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 166
Art. 166 
2. Transferiment pervia d' ina lescha e pervia d' ina sentenzia giudiziala 
Sche la lescha u sch' ina sentenzia giudiziala fixescha ch' ina pretensiun vegnia transferida ad in' autra persuna, vala quest transferiment er vers terzas persunas, senza che quai basegnia ina furma speziala u er mo ina decleraziun da voluntad dal creditur vertent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 167
Art. 167 
II. Effect da la cessiun 
1. Posiziun dal debitur 
a. Pajament en buna fai 
In debitur è deliberà valaivlamain, sch' el fa - avant che la cessiun al è vegnida annunziada dal cedent u da l' acquistader - il pajament en buna fai a l' anteriur creditur u - en cas da pliras cessiuns - ad in acquistader ch' è ses successur legal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 168
Art. 168 
b. Refusa dal pajament e deposit 
^1 Sch' i dat ina dispita davart la dumonda, tgi che haja il dretg d' ina tscherta pretensiun, po il debitur refusar il pajament e sa deliberar cun consegnar in deposit a la dretgira. 
^2 Sch' il debitur paja, malgrà ch' el ha enconuschientscha da la dispita, fa el quai sin atgna ristga. 
^3 Sche la dispita è pendenta davant dretgira e sch' il debit è scadì, po mintga partida pretender ch' il debitur depositeschia la summa debitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 169
Art. 169 
c. Objecziuns dal debitur 
^1 Objecziuns che s' opponivan cunter las pretensiuns dal cedent po il debitur er far valair cunter l' acquistader, sch' ellas eran avant maun il mument ch' el ha survegnì enconuschientscha da la cessiun. 
^2 Sch' ina cuntrapretensiun dal debitur n' è betg anc scadida per quest termin, po el tuttina la duvrar per la scuntrada, sche questa cuntrapretensiun n' è betg scadida pli tard che la pretensiun cedida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 170
Art. 170 
2. Transferiment dals dretgs da privilegi e dals dretgs accessorics, da documents e da meds da cumprova 
^1 Cun la pretensiun vegnan transferids ils dretgs da privilegi ed ils dretgs accessorics cun excepziun da quels ch' èn colliads nunseparablamain cun la persuna dal cedent. 
^2 Il cedent è obligà da consegnar a l' acquistader ils documents dal debit e tut ils mussaments ch' èn avant maun e d' al dar las infurmaziuns ch' èn necessarias per far valair las pretensiuns. 
^3 I vegn supponì ch' i vegnian transferids - ensemen cun la pretensiun principala - er ils tschains da retard a l' acquistader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 171
Art. 171 
3. Garanzia 
a. En general 
^1 Sch' ina persuna ceda ina pretensiun cun l' obligaziun da surpigliar ils custs, è ella responsabla per l' existenza da la pretensiun il mument ch' ella vegn cedida. 
^2 Per la solvenza dal debitur è il cedent mo responsabel, sch' el è s' obligà da star bun per quella. 
^3 Sch' ina persuna ceda ina pretensiun senza l' obligaziun da surpigliar ils custs, n' è ella er betg responsabla per l' existenza da la pretensiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 172
Art. 172 
b. En cas d' ina cessiun per dar en pajament la pretensiun 
Sch' in creditur ha cedì sia pretensiun cun l' intent da pajar in debit, dentant senza inditgar l' import, per il qual ella duai vegnir messa a quint, sto l' acquistader sa laschar imputar mo quella summa ch' el survegn dal debitur u ch' el avess stuì survegnir cun la premura necessaria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 173
Art. 173 
c. Dimensiun da la responsabladad 
^1 Tras sia garanzia è il cedent mo responsabel vers il debitur per la summa ch' el ha retschavì per la cessiun inclusiv ils tschains e plinavant per ils custs da la cessiun e d' acts che n' han nagin success cunter il debitur. 
^2 Sch' ina pretensiun vegn transferida tras lescha sin in' autra persuna, n' è il creditur vertent responsabel ni per l' existenza da la pretensiun ni per la solvenza dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 174
Art. 174 
III. Disposiziuns spezialas 
Nua che la lescha prescriva disposiziuns spezialas per transferir pretensiuns, restan quellas resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 175
Art. 175 
B. Surpigliada dal debit 
I. Debitur e surpigliader dal debit 
^1 Sch' ina persuna empermetta ad in debitur da surpigliar ses debit, s' oblighescha ella d' al deliberar da quest debit, saja quai cun cuntentar il creditur ubain cun daventar sezza la debitura cun il consentiment dal creditur. 
^2 Il debitur na po betg sfurzar il surpigliader d' ademplir questa obligaziun, uschè ditg ch' il debitur n' ha betg ademplì vers il surpigliader las obligaziuns che derivan dal contract davart la surpigliada dal debit. 
^3 Sche la deliberaziun dal debitur vegl vegn tralaschada, po quel pretender ina garanzia dal nov debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 176
Art. 176 
II. Contract cun il creditur 
1. Offerta ed acceptaziun 
^1 Sch' ina persuna che surpiglia il debit entra en la relaziun da debit empè e cun deliberaziun dal debitur vertent, vegn quai fatg cun in contract tranter il surpigliader ed il creditur. 
^2 L' offerta dal surpigliader po vegnir fatga uschia ch' el u - cun ses consentiment - ch' il debitur vertent communitgescha la surpigliada dal debit al creditur. 
^3 La decleraziun dal creditur che l' offerta vegnia acceptada po vegnir fatga expressivamain u po resultar tras las circumstanzas e vegn supponida, sch' il creditur accepta senza resalvas in pajament dal surpigliader u sch' el dat ses consentiment ad in auter act dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 177
Art. 177 
2. Scadenza da l' offerta 
^1 L' offerta po vegnir acceptada da tut temp dal creditur. Il surpigliader sco er il debitur vertent pon dentant fixar in termin per il creditur per acceptar la surpigliada. Sche quest scada, vala l' acceptaziun sco refusada, sch' il creditur ha taschì. 
^2 Sch' i vegn concludida - avant ch' il creditur haja acceptà l' autra surpigliada - ina nova surpigliada dal debit e sche er il nov surpigliader fa in' offerta al creditur, vegn il surpigliader precedent deliberà da sia obligaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 178
Art. 178 
III. Effect da la midada dal debitur 
1. Dretgs accessorics 
^1 Ils dretgs accessorics na vegnan betg pertutgads tras la midada dal debitur, uschenavant ch' els n' èn betg colliads nunseparablamain cun la persuna dal debitur vertent. 
^2 Terzas persunas che han constituì pegns sco er cauziuns per il debit restan dentant vinavant responsablas vers il creditur mo, sch' ellas han dà lur consentiment a la surpigliada dal debit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 179
Art. 179 
2. Objecziuns 
^1 Il nov debitur ha ils medems dretgs sco il debitur vertent da far objecziuns che naschan tras la relaziun da debit. 
^2 Las objecziuns ch' il debitur vertent ha fatg persunalmain cunter il creditur na po il nov debitur betg far cunter quest, uschenavant ch' i na resulta betg insatge auter tras il contract cun il creditur. 
^3 Il surpigliader na po betg far valair las objecziuns cunter il creditur, ch' el ha il dretg da far cunter il debitur sin basa da las relaziuns giuridicas che resultan tras la surpigliada dal debit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 180
Art. 180 
IV. Annullaziun dal contract davart la surpigliada dal debit 
^1 Sch' in contract davart la surpigliada dal debit vegn annullà, nascha puspè l' obligaziun da l' anteriur debitur cun tut ils dretgs accessorics, dentant cun resalva dals dretgs da terzas persunas da buna fai. 
^2 Ultra da quai po il creditur pretender dal surpigliader ch' il donn ch' el ha subì en consequenza da la perdita d' anteriuras garanzias u da chaussas sumegliantas vegnia indemnisà, uschenavant ch' il surpigliader na po betg cumprovar ch' el na portia nagina culpa per l' annullaziun da la surpigliada dal debit e per il donn ch' è vegnì chaschunà tras quai al creditur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 181
Art. 181 
V. Surpigliada d' ina facultad u d' ina fatschenta 
^1 Tgi che surpiglia ina facultad u ina fatschenta cun las activas e cun las passivas s' oblighescha senza auter vers ils crediturs per ils debits correspundents, e quai uschespert ch' el ha dà enconuschent la surpigliada als crediturs u ha fatg enconuschent quai en ils fegls publics. 
^2 Il debitur vertent resta dentant responsabel solidaricamain cun il nov debitur durant 3 onns che cumenzan per pretensiuns scadidas cun la communicaziun u cun la publicaziun e per pretensiuns che scadan pli tard cun il di da la scadenza. 
^3 Dal rest ha questa surpigliada dal debit il medem effect sco la surpigliada d' in singul debit. 
^4 La surpigliada da la facultad u da la fatschenta da societads commerzialas, d' associaziuns, d' uniuns, da fundaziuns e d' interpresas singulas ch' èn inscrittas en il register da commerzi sa drizza tenor las prescripziuns da la Lescha dals 3 d' october 2003 davart la fusiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 182
Art. 182 
VI. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 183
Art. 183 
VII. Partiziun d' ierta ed alienaziun da bains immobigliars 
Las disposiziuns spezialas che concernan la surpigliada dal debit tar la partiziun d' ierta e tar l' alienaziun da bains immobigliars impegnads restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 184
Art. 184 
A. Dretgs ed obligaziuns en general 
^1 Cun il contract da cumpra s' oblighescha il vendider da surdar l' object da cumpra al cumprader e da procurar per quel la proprietad vi da quest object, ed il cumprader da pajar il pretsch da cumpra al vendider. 
^2 Sch' i n' exista betg ina cunvegna u ina isanza cuntraria, èn il vendider ed il cumprader obligads d' ademplir lur prestaziuns a medem temp. 
^3 Il pretsch è determinà suffizientamain, sch' el è definibel tenor las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 185
Art. 185 
B. Profit e privel 
^1 Premess ch' i na resulta betg in' excepziun tras relaziuns u tras cunvegnas spezialas, vegnan il profit ed il privel da la chaussa transferids sin l' acquistader il mument ch' il contract vegn fatg. 
^2 Sche la chaussa vendida è determinada mo tenor il gener, sto ella ultra da quai vegnir zavrada e - sch' ella duai vegnir spedida - sto ella esser consegnada per la spediziun. 
^3 Tar contracts ch' èn vegnids fatgs cun ina cundiziun suspensiva, vegnan il profit ed il privel da la chaussa vendida transferids sin l' acquistader pir cur che la cundiziun s' ademplescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 186
Art. 186 
C. Resalva da la legislaziun chantunala 
I resta resalvà a la legislaziun chantunala da limitar u d' excluder la pussaivladad da purtar plant cunter pretensiuns che resultan tras la vendita en detagl da bavrondas alcoholicas, inclusiv las pretensiuns per expensas che vegnan fatgas en ustarias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 187
Art. 187 
A. Object 
^1 Sco cumpra da bains movibels vegn considerada mintga cumpra che n' ha betg per object ina immobiglia u in dretg ch' è vegnì inscrit sco bain immobigliar en il register funsil. 
^2 Parts integralas d' in bain immobigliar, sco fritgs u material da demoliziuns u da chavas da crappa, èn l' object d' ina cumpra da bains movibels, sch' ellas duain vegnir transferidas sin l' acquistader sco chaussa movibla suenter ch' ellas èn vegnidas separadas dal sulom. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 188
Art. 188 
B. Obligaziuns dal vendider 
I. Surdada 
1. Custs da la surdada 
Sch' i n' exista betg ina cunvegna u ina isanza cuntraria, porta il vendider ils custs da la surdada, en spezial ils custs dal mesirar e dal pasar, il cumprader percunter ils custs da la documentaziun e da la surpigliada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 189
Art. 189 
2. Custs da transport 
^1 Sche la chaussa vendida sto vegnir spedida en in auter lieu che quel da l' adempliment, porta il cumprader ils custs da transport, nun ch' igl existia ina cunvegna u ina isanza cuntraria. 
^2 Sch' igl è vegnì concludì ina spediziun gratuita, vegni supponì ch' il vendider haja surpiglià ils custs da transport. 
^3 Sch' igl è vegnì concludì ina spediziun gratuita senza dazi, valan ils dazis d' export, da transit e d' import che vegnan incassads durant il transport - dentant betg las taglias da consum che vegnan incassadas cur che la chaussa vegn prendida en consegna - sco pajads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 190
Art. 190 
3. Retard da la surdada 
a. Retratga en il traffic commerzial 
^1 Sch' igl è vegnì concludì in tschert termin da furniziun en il traffic commerzial e sch' il vendider è en retard, vegni supponì ch' il cumprader renunzia a la furniziun e pretendia ina indemnisaziun dal donn, perquai ch' il contract n' è betg vegnì ademplì. 
^2 Sch' il cumprader preferescha da pretender la furniziun, ha el da communitgar quai al vendider immediatamain suenter la scadenza dal termin. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 191
Art. 191 
b. Obligaziun da prestar ina indemnisaziun e calculaziun dal donn 
^1 Sch' il vendider n' ademplescha betg sias obligaziuns contractualas, sto el indemnisar il donn che resulta tras quai al cumprader. 
^2 Sco ses donn en il traffic commerzial po il cumprader far valair la differenza tranter il pretsch da cumpra ed il pretsch ch' el ha pajà da buna fai per remplazzar la chaussa che n' è betg vegnida furnida. 
^3 Tar rauba che ha in pretsch da martgà u da bursa po el - senza acquistar il remplazzament - pretender sco indemnisaziun dal donn la differenza tranter il pretsch fixà en il contract ed il pretsch il mument da l' adempliment. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 192
Art. 192 
II. Garanzia areguard la privaziun 
1. Obligaziun da dar garanzia 
^1 Il vendider sto garantir ch' ina terza persuna na possia betg privar il cumprader per part u dal tuttafatg da l' object da cumpra per motivs giuridics ch' existivan gia il mument cur ch' il contract è vegnì fatg. 
^2 Sch' il cumprader enconuscheva il privel da la privaziun il mument ch' il contract è vegnì fatg, sto il vendider mo garantir per l' object da cumpra, uschenavant ch' el è s' obligà explicitamain da far quai. 
^3 Ina cunvegna che abolescha u che limitescha l' obligaziun da dar garanzia na vala betg, sch' il vendider ha taschentà intenziunadamain il dretg da la terza persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 193
Art. 193 
2. Procedura 
a. Denunzia da la dispita 
^1 Las premissas e consequenzas da la denunzia da la dispita sa drizzan tenor la Procedura civila. 
^2 Sche la denunzia da la dispita è vegnida tralaschada dal vendider senza motiv, vegn quel deliberà da l' obligaziun da dar ina garanzia, uschenavant ch' el po cumprovar ch' i fiss stà pussaivel da cuntanscher in resultat pli favuraivel dal process, sche la dispita fiss vegnida denunziada a temp. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 194
Art. 194 
b. Renconuschientscha dal dretg d' ina terza persuna senza decisiun giudiziala 
^1 L' obligaziun dal vendider da dar ina garanzia exista er, sche sch' il cumprader - senza ch' el laschia vegnir ad ina decisiun giudiziala - ha renconuschì il dretg da la terza persuna en buna fai u sch' el è sa suttamess ad ina dretgira da cumpromiss, sch' il vendider è vegnì smanatschà ad ura cun quella dretgira e sch' el è vegnì envidà senza success d' acceptar il process. 
^2 Questa obligaziun exista er, sch' il cumprader cumprova ch' el saja stà obligà da dar ora la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 195
Art. 195 
3. Dretgs dal cumprader 
a. En cas d' ina privaziun totala 
^1 En cas d' ina privaziun totala sto il contract da cumpra vegnir considerà sco abolì ed il cumprader ha il dretg da pretender: 
1. la restituziun dal pretsch pajà inclusiv tschains, dal qual èn vegnids deducids ils fritgs ch' el ha racoltà u ha negligì da racoltar e las ulteriuras utilisaziuns; 
2. l' indemnisaziun da las expensas ch' el ha fatg per la chaussa, uschenavant che questa indemnisaziun n' è betg obtegnibla da la terza persuna che ha quest dretg; 
3. l' indemnisaziun da tut ils custs giudizials ed extragiudizials ch' èn vegnids chaschunads tras il process, cun excepziun da quels custs che avessan pudì vegnir evitads, sche la dispita fiss vegnida denunziada; 
4. l' indemnisaziun da l' ulteriur donn ch' è vegnì chaschunà directamain tras la privaziun. 
^2 Il vendider è er obligà d' indemnisar l' ulteriur donn, sch' el na cumprova betg, ch' el na saja betg la culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 196
Art. 196 
b. En cas d' ina privaziun parziala 
^1 Sch' il cumprader vegn privà mo d' ina part da l' object da cumpra u sche la chaussa vendida è engrevgiada tras ina grevezza reala, per la quala il vendider sto garantir, na po il cumprader betg pretender ch' il contract vegnia abolì, mabain mo ch' i vegnia indemnisà quel donn ch' è vegnì chaschunà tras questa privaziun. 
^2 Sch' ins sto dentant supponer a norma da las circumstanzas ch' il cumprader n' avess betg fatg il contract, sch' el avess previs la privaziun parziala, ha el il dretg da pretender l' aboliziun dal contract. 
^3 En quest cas sto el restituir al vendider la part da l' object da cumpra che n' è betg vegnì privà, inclusiv il profit ch' è vegnì fatg en il fratemp. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 196a
Art. 196a 
c. En cas da bains culturals 
Per bains culturals en il senn da l' artitgel 2 alinea 1 da la Lescha federala dals 20 da zercladur 2003 davart il transferiment internaziunal da bains culturals surannescha il plant sin garanzia areguard la privaziun 1 onn, suenter ch' il cumprader ha scuvrì la mancanza, en mintga cas dentant 30 onns suenter la conclusiun dal contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 197
Art. 197 
III. Garanzia pervia da mancanzas da la chaussa 
1. Object da la garanzia 
a. En general 
^1 Il vendider è responsabel vers il cumprader tant per las qualitads garantidas sco er che la chaussa n' haja betg mancanzas materialas u giuridicas che aboleschan sia valur u sia abilitad per il diever previs ubain che reduceschan quellas considerablamain. 
^2 Il vendider è er alura responsabel, sch' el n' ha betg enconuschì las mancanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 198
Art. 198 
b. Tar il commerzi da muvel 
Tar il commerzi da muvel ( chavals, asens, mils, arments, nursas, chauras e portgs) exista in' obligaziun da dar ina garanzia mo, uschenavant ch' il vendider l' ha dà en scrit al cumprader u uschenavant ch' el ha engianà quel intenziunadamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 199
Art. 199 
2. Exclusiun da la garanzia 
Ina cunvegna che abolescha u che limitescha l' obligaziun da dar garanzia na vala betg, sch' il vendider ha taschentà malignamain al cumprader las mancanzas da la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 200
Art. 200 
3. Mancanzas ch' il cumprader ha enconuschì 
^1 Il vendider n' è betg responsabel per mancanzas ch' il cumprader ha enconuschì il mument da la cumpra. 
^2 Per mancanzas ch' il cumprader avess stuì realisar, sch' el fiss stà attent en moda normala, è il vendider mo responsabel, sch' el ha garantì ch' ellas n' existian betg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 201
Art. 201 
4. Reclamaziun da mancanzas 
a. En general 
^1 Il cumprader duai examinar il stadi da la chaussa retschavida, uschespert che quai è inditgà tenor l' isanza commerziala, e sch' el po constatar mancanzas, per las qualas il vendider ha da garantir, sto el annunziar quai immediatamain a tal. 
^2 Sch' il cumprader tralascha quai, vala la chaussa cumprada sco acceptada, sch' i na sa tracta betg da mancanzas che n' han betg pudì vegnir constatadas a chaschun da l' examinaziun usitada. 
^3 Sche talas mancanzas sa mussan pli tard, sto l' annunzia vegnir fatga immediatamain suenter la scuverta, cas cuntrari vala la chaussa sco acceptada er areguard questas mancanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 202
Art. 202 
b. Tar il commerzi da muvel 
^1 Sche la garanzia en scrit tar il commerzi da muvel na cuntegna betg in termin e sch' i na sa tracta betg da la garanzia che l' animal saja purtant, è il vendider responsabel vers il cumprader mo, sche la mancanza vegn scuverta e sche l' avis correspundent vegn fatg entaifer 9 dis dapi la surdada u dapi il retard da l' acceptaziun e sch' i vegn pretendì entaifer il medem termin tar l' autoritad cumpetenta che l' animal vegnia examinà d' experts. 
^2 L' expertisa dals experts vegn valitada dal derschader tenor ses appreziar. 
^3 Dal rest vegn la procedura reglada tras in' ordinaziun dal Cussegl federal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 203
Art. 203 
5. Engion intenziunà 
Sch' il vendider engiona intenziunadamain il cumprader, na datti betg ina restricziun da la garanzia per il cas che l' annunzia vegn tralaschada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 204
Art. 204 
6. Procedura tar la vendita a distanza 
^1 Sche la chaussa che vegn spedida d' in auter lieu vegn contestada e sch' il vendider n' ha betg in represchentant al lieu da la retschavida, è il cumprader obligà da procurar che la chaussa vegnia conservada ad interim; el na dastga betg senza auter respedir la chaussa al vendider. 
^2 El duai laschar constatar immediatamain il causal, cas cuntrari sto el cumprovar che las mancanzas pretendidas eran avant maun gia il mument che la chaussa è vegnida retschavida. 
^3 Sch' igl exista il privel che la chaussa ch' è vegnida spedida pudess ir spertamain en malura, ha il cumprader il dretg ed è - uschenavant ch' ils interess dal vendider pretendan quai - obligà da la laschar vender cun la cooperaziun dals uffizis cumpetents dal lieu, nua che la chaussa sa chatta; el ha dentant da communitgar quai uschè svelt sco pussaivel al vendider, per evitar da stuair indemnisar eventuals donns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 205
Art. 205 
7. Cuntegn dal plant dal cumprader 
a. Annullaziun da la vendita u reducziun dal pretsch 
^1 Sch' igl è avant maun in cas da garanzia pervia da mancanzas da la chaussa, ha il cumprader la tscherna d' annullar la cumpra cun in plant da redebitaziun u da pretender cun in plant da reducziun che la valur reducida da la chaussa vegnia indemnisada. 
^2 Er sch' il plant da redebitaziun è vegnì fatg, è il derschader liber da decider che la valur reducida da la chaussa vegnia indemnisada, sche las circumstanzas na giustifitgeschan betg d' annullar la cumpra. 
^3 Sche la valur reducida che vegn pretendida correspunda al pretsch da cumpra, po il cumprader mo pretender l' annullaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 206
Art. 206 
b. Prestaziun d' ina indemnisaziun 
^1 Sche la cumpra cumpiglia la spediziun d' ina tscherta quantitad da chaussas remplazzablas, po il cumprader tscherner, sch' el vul far u in plant da redebitaziun u in plant da reducziun ubain sch' el vul pretender autra rauba da medem gener che n' ha naginas mancanzas. 
^2 Sche las chaussas n' èn betg vegnidas spedidas d' in auter lieu al cumprader, ha er il vendider il dretg - furnind immediatamain al cumprader rauba da medem gener che n' ha naginas mancanzas ed indemnisond tut ils donns - da sa deliberar da mintga ulteriur dretg dal cumprader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 207
Art. 207 
c. Annullaziun da la vendita en cas che la chaussa va a perder 
^1 L' annullaziun po vegnir pretendida er alura, sche la chaussa è ida en malura pervia da sias mancanzas u per casualitad. 
^2 En quest cas sto il cumprader restituir mo quai ch' è restà ad el da la chaussa. 
^3 Sche la chaussa è ida en malura pervia da la culpa dal cumprader ubain sch' ella è vegnida vendida u transfurmada vinavant, po el mo pretender che la valur reducida vegnia indemnisada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 208
Art. 208 
8. Effects da l' annullaziun da la vendita 
a. En general 
^1 Sche la cumpra vegn annullada, sto il cumprader restituir la chaussa al vendider, inclusiv il profit ch' è vegnì fatg en il fratemp. 
^2 Il vendider sto restituir il pretsch da cumpra ch' è vegnì pajà inclusiv tschains ed indemnisar plinavant - confurm a las prescripziuns davart la privaziun totala - ils custs da process, las expensas ed il donn ch' il cumprader ha subì directamain pervia da la spediziun da rauba cun mancanzas. 
^3 Il vendider è obligà d' indemnisar l' ulteriur donn, sch' el na cumprova betg ch' el n' haja nagina culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 209
Art. 209 
b. En cas d' ina vendita da pliras chaussas 
^1 Sche mo singulas parts da chaussas ch' èn vegnidas vendidas ensemen u sche singulas parts d' ina chaussa entira ch' è vegnida vendida han mancanzas, po vegnir pretendida mo l' annullaziun da las parts manglusas. 
^2 Sche las parts manglusas na sa laschan betg separar da las parts che n' han naginas mancanzas senza dischavantatgs considerabels per il cumprader u per il vendider, sto l' annullaziun vegnir extendida sin l' entir object da cumpra. 
^3 L' annullaziun da la chaussa principala ha per consequenza che er la chaussa secundara vegn annullada, e quai er, sch' igl è vegnì fixà in pretsch spezial per la chaussa secundara, l' annullaziun da la chaussa secundara n' ha dentant betg per consequenza che er la chaussa principala vegn annullada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 210
Art. 210 
9. Surannaziun 
^1 Ils plants sin garanzia pervia da mancanzas da la chaussa suranneschan 2 onns suenter ch' ella è vegnida consegnada al cumprader, er sche quel scuvra las mancanzas pli tard, nun ch' il vendider haja surpiglià ina responsabladad per in temp pli lung. 
^2 Il termin importa 5 onns, sche las mancanzas d' ina chaussa ch' è vegnida integrada tenor las disposiziuns en in' ovra immovibla, han chaschunà la manglusitad da l' ovra. 
^3 Per bains culturals en il senn da l' artitgel 2 alinea 1 da la Lescha federala dals 20 da zercladur 2003 davart il transferiment da bains culturals surannescha il plant 1 onn suenter ch' il cumprader ha scuvrì la mancanza, en mintga cas dentant 30 onns suenter la conclusiun dal contract. 
^4 Ina cunvegna davart la reducziun dal termin da surannaziun n' è betg valaivla: 
a. sch' ella reducescha il termin da surannaziun a main che 2 onns, tar chaussas da segund maun a main che 1 onn; 
b. sche la chaussa è destinada al diever persunal u famigliar dal cumprader; e 
c. sch' il vendider agescha en il rom da sia activitad professiunala u commerziala. 
^5 Las objecziuns dal cumprader pervia da mancanzas existentas restan, sche l' annunzia prescritta è vegnida fatga al vendider entaifer il termin da surannaziun. 
^6 Il vendider na po betg far valair la surannaziun, sch' i vegn cumprovà ch' el haja engianà intenziunadamain il cumprader. Quai na vala betg per il termin da 30 onns tenor l' alinea 3. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 211
Art. 211 
C. Obligaziuns dal cumprader 
I. Pajar il pretsch e surpigliar la chaussa 
^1 Il cumprader è obligà da pajar il pretsch tenor las disposiziuns dal contract e da surpigliar la chaussa cumprada, sche quella vegn purschida dal vendider confurm al contract. 
^2 La chaussa sto vegnir surpigliada immediatamain, nun ch' igl existia ina cunvegna u ina isanza cuntraria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 212
Art. 212 
II. Fixar il pretsch da cumpra 
^1 Sch' il cumprader ha empustà definitivamain senza numnar il pretsch, vegni supponì ch' i saja manegià il pretsch mesaun dal martgà che vala per il temp e per il lieu da l' adempliment. 
^2 Sch' il pretsch da cumpra sto vegnir calculà tenor il pais da la rauba, vegn deducì il pais da l' emballadi ( tara). 
^3 Resalvadas restan las isanzas commerzialas spezialas, tenor las qualas il pretsch da tscherts artitgels da commerzi vegn calculà cun ina deducziun fixa dal pais brut u cun ina deducziun tenor pertschients ubain tenor las qualas tut il pais brut vegn mess a quint tar la calculaziun dal pretsch. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 213
Art. 213 
III. Scadenza e tschainsida dal pretsch da cumpra 
^1 Sch' i n' è betg definì in auter termin, sto il pretsch da cumpra vegnir pajà il mument che l' object da cumpra mida en il possess dal cumprader. 
^2 Abstrahà da la prescripziun davart il retard pervia da la scadenza d' in tschert termin fixà, vegn il pretsch da cumpra tschainsì senza admoniziun, sche quai è usità uschia u sch' il cumprader po retrair fritgs u auters retgavs da l' object da cumpra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 214
Art. 214 
IV. Retard dal cumprader 
1. Dretg dal vendider da sa retrair 
^1 Sche la chaussa vendida sto vegnir surdada cunter pajament anticipà dal pretsch u a medem temp e sch' il cumprader è en retard cun pajar il pretsch da cumpra, ha il vendider il dretg da sa retrair senza auter dal contract. 
^2 Sch' el vul dentant far diever da ses dretg da sa retrair, sto el annunziar quai immediatamain al cumprader. 
^3 Sche l' object da cumpra è ì en il possess dal cumprader avant ch' il pretsch è vegnì pajà, po il vendider sa retrair dal contract, perquai ch' il cumprader è en retard, e pretender enavos la chaussa surdada, sch' el è sa resalvà expressivamain quest dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 215
Art. 215 
2. Indemnisaziun e calculaziun dal donn 
^1 Sch' il cumprader n' ademplescha betg sia obligaziun da pajar en il traffic commerzial, ha il cumprader il dretg da calcular ses donn sin basa da la differenza tranter il pretsch da cumpra ed il pretsch, per il qual el ha vendì vinavant la chaussa da buna fai. 
^2 Tar rauba che ha in pretsch da martgà u da bursa po el pretender - senza avair vendì vinavant la chaussa - sco indemnisaziun dal donn la differenza tranter il pretsch fixà en il contract ed il pretsch da martgà u da bursa il mument da l' adempliment. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 216
Art. 216 
A. Prescripziuns da la furma dal contract 
^1 Contracts da cumpra che han per object in bain immobigliar basegnan ina documentaziun publica per esser valaivels. 
^2 Contracts preliminars sco er contracts che motiveschan in dretg da precumpra, in dretg da cumpra u in dretg da recumpra d' in bain immobigliar basegnan ina documentaziun publica per esser valaivels. 
^3 Contracts davart in dretg da precumpra che na fixeschan betg ordavant il pretsch da cumpra èn valaivels en furma scritta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 216a
Art. 216a 
A^bis. Limitaziun temporara e prenotaziun 
Ils dretgs da precumpra e da recumpra dastgan vegnir concludids e prenotads en il register funsil per maximalmain 25 onns, dretgs da cumpra per maximalmain 10 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 216b
Art. 216b 
A^ter. Transmissibladad tras ierta e cessiun 
^1 Sch' i n' è betg vegnì concludì insatge auter, èn ils dretgs da precumpra, da cumpra e da recumpra transmissibels tras ierta, dentant betg cedibels. 
^2 Sche la cessiun è admissibla tenor contract, basegna ella la medema furma sco la motivaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 216c
Art. 216c 
A^quater. Dretg da precumpra I. Cas da precumpra 
^1 Il dretg da precumpra po vegnir fatg valair, sch' il bain immobigliar vegn vendì, sco er tar mintga auter act giuridic che correspunda economicamain ad ina vendita ( cas da precumpra). 
^2 Betg sco cas da precumpra na valan en spezial l' assegnaziun ad in ertavel en la partiziun d' ierta, l' ingiant sfurzà e l' acquist per ademplir incumbensas publicas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 216d
Art. 216d 
II. Effects dal cas da precumpra, cundiziuns 
^1 Il vendider sto infurmar il titular dal dretg da precumpra davart la conclusiun e davart il cuntegn dal contract da cumpra. 
^2 Sch' il contract da cumpra vegn abolì suenter ch' igl è vegnì fatg diever dal dretg da precumpra u sch' i vegn refusada ina permissiun ch' è necessaria per motivs che han da far cun la persuna dal cumprader, n' ha quai nagin effect visavi il titular dal dretg da precumpra. 
^3 Sch' il contract da precumpra na prevesa nagut auter, po il titular dal dretg da precumpra acquistar il bain immobigliar per las cundiziuns ch' il vendider ha concludì cun la terza persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 216e
Art. 216e 
III. Diever dal dretg, perdita 
Sch' il titular dal dretg da precumpra vul far diever da ses dretg, sto el far valair quel entaifer 3 mais vers il vendider ubain - sche quest dretg è prenotà en il register funsil - vers il proprietari. Il termin cumenza cun l' enconuschientscha da la conclusiun e dal cuntegn dal contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 217
Art. 217 
B. Cumpra cun cundiziuns e resalva da la proprietad 
^1 Sche la cumpra da bains immobigliars è vegnida concludida cun cundiziuns, vegn l' inscripziun en il register funsil fatga pir, cur che la cundiziun è ademplida. 
^2 L' inscripziun d' ina resalva da la proprietad è exclusa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 218
Art. 218 
C. Bains immobigliars agriculs 
Per l' alienaziun da bains immobigliars agriculs vala ultra da quai la Lescha federala dals 4 d' october 1991 davart il dretg funsil puril. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 219
Art. 219 
D. Garanzia 
^1 Il vendider d' in bain immobigliar sto - cun resalva d' autras cunvegnas - indemnisar il cumprader, sch' il bain immobigliar n' ha betg la dimensiun ch' è inditgada en il contract da vendita. 
^2 Sch' in bain immobigliar n' ha betg la dimensiun ch' è inditgada en il register funsil sin basa da la mesiraziun uffiziala, sto il vendider indemnisar il cumprader mo, sch' el ha surpiglià explicitamain la garanzia per quai. 
^3 L' obligaziun da dar ina garanzia per las mancanzas d' in edifizi surannescha suenter 5 onns, quintads a partir da l' acquist da la proprietad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 220
Art. 220 
E. Profit e privel 
Sch' igl è fixà en il contract in tschert termin, per il qual il cumprader surpiglia il bain immobigliar, vegni supponì ch' il profit e ch' il privel vegnian transferids sin il cumprader pir per quest termin. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 221
Art. 221 
F. Renviament a la cumpra da bains movibels 
Per la cumpra d' in bain immobigliar vegnan dal rest applitgadas correspundentamain las disposiziuns davart la cumpra da bains movibels. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 222
Art. 222 
A. Cumpra tenor muster 
^1 Tar la cumpra tenor muster n' è quella persuna, a la quala il muster è vegnì consegnà, betg obligada da cumprovar l' identitad dal muster ch' ella ha preschentà cun quel ch' ella ha retschavì. I basta dentant sia decleraziun persunala davant dretgira e quai er, sch' il muster na vegn betg pli preschentà en la furma ch' el aveva il mument da la surdada e sche questa midada è la consequenza necessaria da l' examinaziun dal muster. 
^2 En mintga cas ha la cuntrapartida il dretg da cumprovar ch' il muster na saja betg autentic. 
^3 Sch' il muster è vegnì ruinà u sch' el è ì en malura tar il cumprader, e quai er senza sia culpa, n' ha betg il vendider da cumprovar che la chaussa correspundia al muster, mabain ha il cumprader da cumprovar il cuntrari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 223
Art. 223 
B. Cumpra sin emprova u sin examinaziun 
I. Noziun 
^1 Sch' igl è vegnida concludida ina cumpra sin emprova u sin examinaziun, statti liber al cumprader d' acceptar u da refusar la chaussa. 
^2 Uschè ditg che la chaussa n' è betg acceptada, resta ella en la proprietad dal vendider, er sch' ella è ida en il possess dal cumprader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 224
Art. 224 
II. Examinaziun tar il vendider 
^1 Sche l' examinaziun da la chaussa sto vegnir fatga tar il vendider, n' è quel betg pli lià, sch' il cumprader n' accepta betg la chaussa entaifer il termin ch' è vegnì concludì u ch' è usità. 
^2 Sch' i manca in tal termin, po il vendider pretender dal cumprader - suenter ch' in temp adequat è passà - da declerar, sch' el veglia acceptar la chaussa; el n' è betg pli lià, sch' il cumprader na dat betg immediatamain questa decleraziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 225
Art. 225 
III. Examinaziun tar il cumprader 
^1 Sche la chaussa è vegnida surdada al cumprader avant l' examinaziun, vala la cumpra sco acceptada, sch' il cumprader na declera betg ch' el refusia la chaussa ubain sch' el na restituescha betg la chaussa entaifer il termin ch' è fixà en il contract u ch' è usità ubain - sch' in tal termin manca - immediatamain suenter ch' el è vegnì intimà dal vendider. 
^2 La cumpra vala er sco acceptada, sch' il cumprader paja il pretsch dal tuttafatg u per part - e quai senza resalvas - u dispona da la chaussa en in' autra moda che quella ch' è necessaria per l' examinaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 226
Art. 226 
C. Fatschentas cun pajament en ratas 
I. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 226a
Art. 226a 226d1 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 226e
Art. 226e 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 226f
Art. 226f 226k1 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 226l
Art. 226l 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 226m
Art. 226m 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227
Art. 227 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227a
Art. 227a 
II. Il contract cun pajament en ratas anticipadas 
1. Noziun, furma e cuntegn 
^1 Tar la cumpra cun pajament en ratas anticipadas s' oblighescha il cumprader da pajar il pretsch da cumpra per ina chaussa movibla ordavant en ratas ed il vendider da surdar la chaussa al cumprader, suenter ch' il pretsch da cumpra è pajà. 
^2 Il contract cun pajament en ratas anticipadas vala mo, sch' el è vegnì fatg en scrit e sch' el cuntegna las suandantas indicaziuns: 
1. il num ed il domicil da las partidas; 
2. l' object da la cumpra; 
3. la pretensiun totala dal vendider; 
4. il dumber, l' autezza ed il termin dals pajaments anticipads sco er la durada dal contract; 
5. la banca ch' è autorisada da prender encunter ils pajaments anticipads; 
6. il tschains che vegn debità al cumprader; 
7. il dretg dal cumprader da renunziar entaifer 7 dis a la conclusiun dal contract; 
8. il dretg dal vendider da desdir il contract sco er la chaparra penala che sto vegnir pajada; 
9. il lieu e la data da la suttascripziun dal contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227b
Art. 227b 
2. Dretgs ed obligaziuns da las partidas 
a. Garanzia dals pajaments anticipads 
^1 En cas d' in contract ch' è fatg per ina durada da dapli che 1 onn u per in temp betg determinà sto il cumprader far ils pajaments anticipads ad ina banca ch' è suttamessa a la Lescha federala dals 8 da november 1934 davart las bancas e cassas da spargn. Ils pajaments ston vegnir bunifitgads ad in conto da spargn, da deposits u d' apports sin il num dal cumprader e tschainsids tenor isanza. 
^2 La banca sto mantegnair ils interess da tuttas duas partidas. Retratgas da daners ston vegnir approvadas da las partidas contrahentas, l' approvaziun na po betg vegnir dada ordavant. 
^3 Sch' il contract vegn desditg dal cumprader tenor l' artitgel 227f, perda il vendider tut ils dretgs visavi il cumprader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227c
Art. 227c 
b. Dretg dal cumprader da pretender la chaussa cumprada 
^1 Il cumprader ha da tut temp il dretg da pretender - pajond l' entira summa - la surdada da la chaussa cumprada; en quest connex sto el conceder al vendider ils termins da furniziun usitads, sche quel sto pir procurar la chaussa. 
^2 ... 
^3 Sch' il cumprader ha cumprà pliras chaussas u sch' el è sa resalvà il dretg da tscherner, è el autorisà da pretender la chaussa en furniziuns parzialas, nun ch' i sa tractia d' ina chaussa cumplessiva. Sch' i n' è betg vegnì pajà l' entir pretsch da cumpra, po il vendider vegnir obligà da far furniziuns parzialas mo, sch' i restan ad el 10 pertschient da la pretensiun restanta sco garanzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227d
Art. 227d 
c. Pajar il pretsch da cumpra 
En cas d' in contract ch' è fatg per ina durada da dapli che 1 onn u per in temp betg determinà sto il pretsch da cumpra vegnir pajà tar la surdada da la chaussa cumprada. Il cumprader po dentant conceder al vendider contribuziuns or da ses dabun fin ad in terz dal pretsch da cumpra, e quai gia cur ch' el dumonda la consegna da la rauba. In' obligaziun en quest senn na dastga betg vegnir fixada tar la conclusiun dal contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227e
Art. 227e 
d. Determinar il pretsch 
^1 Sch' il pretsch da cumpra vegn fixà tar la conclusiun dal contract, n' è la resalva d' ina pretensiun posteriura betg valaivla. 
^2 Sch' il cumprader è obligà da retrair rauba tenor sia tscherna per ina summa maximala, da la quala il pretsch n' è betg gia fixà en il contract, sto il vendider offrir ad el tut la tscherna per ils pretschs da cumpra en daner blut ch' èn usitads. 
^3 Cunvegnas divergentas valan mo, sch' ellas èn pli favuraivlas per il cumprader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227f
Art. 227f 
3. Terminaziun dal contract 
a. Dretg da desditga 
^1 In contract ch' è fatg per ina durada da dapli che 1 onn u per in temp betg determinà po il cumprader desdir da tut temp, e quai fin ch' el dumonda da consegnar la rauba. 
^2 Ina chaparra penala ch' il cumprader sto pajar en quest connex na dastga betg surpassar 2 / 2 respectivamain 5 pertschient da la pretensiun totala dal vendider ed importar maximalmain 100 respectivamain 250 francs, tut tenor sche la desditga è vegnida fatga entaifer in mais dapi la conclusiun dal contract u pli tard. Da l' autra vart ha il cumprader il dretg da survegnir enavos ils imports ch' el ha pajà ordavant, inclusiv ils tschains da banca usitads, uschenavant ch' els surpassan la chaparra penala. 
^3 Sch' in contract vegn desditg pervia da la mort u pervia da l' incapacitad permanenta da gudagnar dal cumprader ubain pervia da la perdita dals pajaments anticipads u perquai ch' il vendider refusa da remplazzar il contract per las relaziuns ch' èn en vendita tras in contract da pajament en ratas, na po vegnir pretendida nagina chaparra penala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227g
Art. 227g 
b. Durada dal contract 
^1 L' obligaziun da prestar pajaments anticipads scada suenter 5 onns. 
^2 Sch' il cumprader n' ha - en cas d' in contract ch' è fatg per ina durada da dapli che 1 onn u per in temp betg determinà - betg dumandà la consegna da la chaussa cumprada suenter 8 onns, survegn il vendider - suenter ch' igl è scadì in termin d' admoniziun da 3 mais - ils medems dretgs sco tar ina desditga tras il cumprader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227h
Art. 227h 
4. Retard dal cumprader 
^1 Sch' il cumprader è en retard cun in u cun plirs pajaments anticipads, po il vendider pretender mo la rata ch' è scadida; sch' igl èn dentant scadids dus pajaments anticipads che importan ensemen almain in 10avel da la pretensiun totala ubain sch' igl è scadì in unic pajament anticipà che importa almain in quart da la pretensiun totala ubain sch' igl è scadì l' ultim pajament anticipà, è el ultra da quai autorisà da sa retrair dal contract suenter ch' igl è scadì in termin d' admoniziun dad 1 mais. 
^2 Sch' il vendider sa retira d' in contract che ha ina durada da maximalmain 1 onn, po el pretender dal cumprader mo in tschains da chapital adequat sco er l' indemnisaziun d' ina reducziun da la valur da la chaussa ch' è capitada dapi la conclusiun dal contract. In eventual chasti convenziunal na dastga betg surpassar 10 pertschient dal pretsch da cumpra en daner blut. 
^3 Sch' il cumprader ha dumandà - en cas d' in contract ch' è fatg per ina durada da dapli che 1 onn - la consegna da la chaussa cumprada, po il vendider pretender in tschains da chapital adequat sco er l' indemnisaziun d' ina reducziun da la valur da la chaussa ch' è capitada, dapi che la consegna da la chaussa è vegnida dumandada. In eventual chasti convenziunal na dastga betg surpassar 10 pertschient dal pretsch da cumpra. 
^4 Sche la chaussa cumprada è gia vegnida furnida, è mintga partida obligada da restituir las prestaziuns retschavidas. Il vendider ha ultra da quai il dretg da survegnir in tschains da locaziun adequat ed ina indemnisaziun per ina isada extraordinaria da la chaussa. El na po dentant betg pretender dapli che quai ch' el avess survegnì, sch' il contract fiss vegnì ademplì a temp. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 227i
Art. 227i 
5. Champ d' applicaziun 
Ils artitgels 227a-227h na vegnan betg applitgads, sch' il cumprader è inscrit en il register da commerzi sco interpresa singula ubain sco persuna che ha il dretg da suttascriver d' ina interpresa singula u d' ina societad commerziala ubain sche la cumpra sa referescha ad objects ch' èn destinads - pervia da lur natira - en emprima lingia ad in manaschi industrial u en emprima lingia ad intents professiunals. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 228
Art. 228 
6. Applicaziun da la Lescha davart credits da consum 
Las suandantas disposiziuns da la Lescha federala dals 23 da mars 2001 davart credits da consum che valan per il contract davart credits da consum valan er per il contract cun pajament en ratas anticipadas: 
a. artitgel 13 ( consentiment da la represchentanza legala); 
b. artitgel 16 ( dretg da revocaziun); 
c. artitgel 19 ( objecziuns); 
d. artitgel 20 ( pajament e segirezza en furma da cambialas); 
e. artitgel 21 ( adempliment manglus dal contract d' acquisiziun). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 229
Art. 229 
D. Ingiant 
I. Conclusiun da la cumpra 
^1 En cas d' in ingiant sfurzà vegn il contract da cumprà concludì tras quai ch' il funcziunari che fa l' ingiant agiuditgescha l' object a l' offerent. 
^2 Il contract da cumpra tar in ingiant voluntar ch' è vegnì annunzià publicamain e tar il qual mintgin po offrir vegn concludì tras quai che l' alienader declera l' agiudicaziun. 
^3 Uschè ditg che in' autra voluntad da l' alienader na vegn betg rendida enconuschenta, è la persuna che maina l' ingiant autorisada d' agiuditgar l' object a quella persuna che ha fatg l' offerta la pli auta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 230
Art. 230 
II. Contestaziun 
^1 Sche l' ingiant è vegnì influenzà en moda illegala u en ina moda che cuntrafa a la buna morala, po mintga persuna interessada contestar la valaivladad da l' ingiant entaifer 10 dis. 
^2 En cas d' in ingiant sfurzà sto la contestaziun vegnir inoltrada tar l' autoritad da surveglianza, en ils auters cas tar il derschader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 231
Art. 231 
III. Co che l' offerent è lià 
1. En general 
^1 L' offerent è lià vi da sia offerta a norma da las cundiziuns da l' ingiant. 
^2 Sche questas cundiziuns na prescrivan nagut auter, vegn el puspè liber, sch' i vegn fatga in' offerta pli auta u sche sia offerta na vegn betg acceptada immediatamain suenter il clom usità. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 232
Art. 232 
2. Tar bains immobigliars 
^1 Tar bains immobigliars sto il consentiment u la refusa vegnir dà durant l' ingiant sez. 
^2 Resalvas, tras las qualas l' offerent vegn obligà da mantegnair sia offerta sur l' acziun da l' ingiant or, èn nunvalaivlas, uschenavant ch' i na sa tracta betg d' in ingiant sfurzà u d' in cas, tar il qual la vendita sto vegnir approvada d' ina autoritad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 233
Art. 233 
IV. Pajament en daner blut 
^1 L' offerent ha da pajar en daner blut, nun che las cundiziuns da l' ingiant prevesian insatge auter. 
^2 L' alienader po sa retrair immediatamain da la vendita, sch' i na vegn betg pajà en daner blut u tenor las cundiziuns da l' ingiant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 234
Art. 234 
V. Garanzia 
^1 Tar l' ingiant sfurzà na vegn betg dada ina garanzia, cun excepziun da garanzias spezialas u d' engions intenziunads dals offerents. 
^2 L' offerent acquista la chaussa en il stadi, cun ils dretgs e cun las grevezzas che resultan tras registers publics u tras las cundiziuns da l' ingiant u ch' existan tras lescha. 
^3 En cas d' in ingiant public voluntar è l' alienader responsabel sco in auter vendider, po dentant refusar per sasez tuttas garanzias en las cundiziuns da l' ingiant che vegnan communitgadas publicamain, cun excepziun da la responsabladad per engion intenziunà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 235
Art. 235 
VI. Transiziun da la proprietad 
^1 L' offerent acquista la proprietad vi d' in bain movibel ingiantà il mument che quel vegn agiuditgà ad el, vi d' in bain immobigliar dentant pir cun l' inscripziun en il register funsil. 
^2 Sin basa dal protocol da l' ingiant ha l' autoritad d' ingiant dad annunziar immediatamain l' agiudicaziun a l' administratur dal register funsil per l' inscripziun. 
^3 Resalvadas restan las prescripziuns davart l' acquist da proprietad a chaschun d' ingiants sfurzads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 236
Art. 236 
VII. Prescripziuns chantunalas 
Entaifer ils limits da la legislaziun federala pon ils chantuns fixar ulteriuras prescripziuns davart l' ingiant public. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 237
Art. 237 
A. Renviament a la cumpra 
Per il contract da barat vegnan applitgadas las prescripziuns davart il contract da cumpra en quel senn che mintga partida contrahenta vegn tractada sco vendidra en quai che pertutga la chaussa che vegn empermessa dad ella e sco cumpradra en quai che pertutga la chaussa che vegn empermessa ad ella. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 238
Art. 238 
B. Garanzia 
Sche la chaussa barattada vegn prendida davent u restituida pervia da sias mancanzas, ha la partida donnegiada la tscherna da pretender ina indemnisaziun u da pretender enavos la chaussa barattada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 239
Art. 239 
A. Cuntegn da la donaziun 
^1 Sco donaziun vala mintga assegnaziun tranter persunas vivas, cun la quala ina persuna enritgescha in' autra or da sia atgna facultad senza cuntraprestaziun correspundenta. 
^2 Tgi che renunzia a ses dretg avant che l' avair acquistà u tgi che refusa ina ierta n' ha betg fatg ina donaziun. 
^3 L' adempliment d' ina obligaziun morala na vegn betg considerà sco donaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 240
Art. 240 
B. Abilitad persunala 
I. Dal donatur 
^1 Tgi ch' è abel d' agir po disponer da sia facultad faschond donaziuns, nun ch' il dretg dals bains matrimonials u il dretg d' ierta la restrenschian. 
^2 Da la facultad d' ina persuna inabla d' agir dastgan vegnir concedids mo regals occasiunals usitads. La responsabladad da la represchentanza legala resta resalvada. 
^3 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 241
Art. 241 
II. Dal donatari 
^1 Acceptar ina donaziun ed acquistar ina donaziun en moda giuridicamain valaivla po er ina persuna che n' è betg abla d' agir, premess ch' ella saja abla da giuditgar. 
^2 La donaziun n' è dentant betg acquistada u vegn annullada, sche la represchentanza legala scumonda da l' acceptar u ordinescha ch' ella stoppia vegnir restituida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 242
Art. 242 
C. Constituziun da la donaziun 
I. Donaziun da maun a maun 
^1 Ina donaziun da maun a maun vegn fatga cun surdar la chaussa dal donatur al donatari. 
^2 Sch' i sa tracta da proprietad funsila u da dretgs reals vi da bains immobigliars, daventa ina donaziun pir valaivla cun l' inscripziun en il register funsil. 
^3 Questa inscripziun premetta in' empermischun da donaziun valaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 243
Art. 243 
II. Empermischun da donaziun 
^1 L' empermischun da donaziun è mo valaivla, sch' ella è vegnida fixada en scrit. 
^2 Sche bains immobigliars u sche dretgs reals vi da tals èn l' object da la donaziun, sto vegnir fatga ina documentaziun publica, per che la donaziun saja valaivla. 
^3 Cur che l' empermischun da donaziun è exequida, vegn ella giuditgada sco donaziun da maun a maun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 244
Art. 244 
III. Effects da l' acceptaziun 
Tgi che surdat insatge ad in' autra persuna cun l' intent da far ina donaziun po da tut temp revocar sia decisiun, uschè ditg che la donaziun n' è anc betg vegnida acceptada dal donatari, e quai er sch' el ha effectivamain separà la donaziun da sia facultad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 245
Art. 245 
D. Cundiziuns e pretensiuns 
I. En general 
^1 La donaziun po vegnir colliada cun cundiziuns u cun pretensiuns. 
^2 Sche l' execuziun da la donaziun è colliada cun la mort dal donatur, è la donaziun suttamessa a las prescripziuns davart las disposiziuns per causa da mort. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 246
Art. 246 
II. Execuziun da las cundiziuns 
^1 Il donatur po pretender - confurm al cuntegn dal contract - ch' ina cundiziun ch' è vegnida acceptada dal donatari vegnia exequida. 
^2 Sche l' execuziun da la cundiziun è en l' interess public, po l' autoritad cumpetenta pretender - suenter la mort dal donatur - che la cundiziun vegnia exequida. 
^3 Il donatari po refusar l' execuziun da la cundiziun, sche la valur da la donaziun na cuvra betg ils custs da la cundiziun e sche la differenza na vegn betg indemnisada ad el. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 247
Art. 247 
III. Cunvegna concernent il return 
^1 Il donatur po resalvar il dretg che la chaussa regalada vegnia returnada a sasez, en cas ch' il donatari avess da murir avant el. 
^2 En cas da donaziuns da bains immobigliars u da dretgs reals vi da tals po quest dretg da return vegnir prenotà en il register funsil. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 248
Art. 248 
E. Responsabladad dal donatur 
^1 Il donatur è responsabel vers il donatari per il donn che nascha ad el tras la donaziun mo en cas da donns ch' èn vegnids chaschunads cun intenziun u per greva negligientscha. 
^2 Per la chaussa regalada u per la pretensiun cedida sto el dar mo quella garanzia ch' el ha empermess al donatari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 249
Art. 249 
F. Annullaziun da la donaziun 
I. Restituziun da la donaziun 
En cas d' ina donaziun da maun a maun ed en cas che empermischuns da donaziun èn exequidas po il donatur revocar la donaziun e pretender enavos la chaussa ch' el ha regalà, uschenavant ch' il donatari è anc enritgì: 
1. sch' il donatari ha commess in act chastiabel grev vers il donatur ubain vers ina persuna che stat datiers dad el; 
2. sch' el ha violà grevamain sias obligaziuns dal dretg da famiglia vers il donatur ubain vers in da ses confamigliars; 
3. n' ademplescha - senza motivs giustifitgads - betg las cundiziuns ch' èn colliadas cun la donaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 250
Art. 250 
II. Revocaziun e scadenza da l' empermischun da donaziun 
^1 En cas da l' empermischun da donaziun po il donatur revocar l' empermischun e refusar da l' ademplir: 
1. per ils medems motivs, per ils quals la chaussa regalada po vegnir pretendida enavos tar la donaziun da maun a maun; 
2. sche las relaziuns da facultad dal donatur èn sa midadas uschè ferm dapi l' empermischun, che la donaziun engrevgiass il donatur en moda extraordinaria; 
3. sch' igl èn naschidas - dapi l' empermischun dal donatur - obligaziuns dal dretg da famiglia che n' eran betg avant maun avant u ch' eran avant maun avant en ina dimensiun bler pli pitschna. 
^2 Cun emetter in attest da perdita u cun declerar il concurs cunter il donatur vegn annullada mintga empermischun da donaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 251
Art. 251 
III. Surannaziun e dretg dals ertavels da purtar plant 
^1 La revocaziun po vegnir fatga entaifer 1 onn a partir dal mument ch' il donatur ha survegnì enconuschientscha dal motiv da revocaziun. 
^2 Sch' il donatur mora avant che quest onn è passà, vegn il dretg da purtar plant transferì sin ils ertavels fin a la fin da quest termin. 
^3 Ils ertavels dal donatur pon revocar la donaziun, sch' il donatari ha mazzà intenziunadamain ed illegalmain il donatur ubain sch' el ha impedì il donatur da revocar la donaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 252
Art. 252 
IV. Mort dal donatur 
Sch' il donatur è s' obligà a prestaziuns periodicas, extingua questa obligaziun cun la mort dal donatur, nun ch' i saja vegnì fixà insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 253
Art. 253 
A. Noziun e champ d' applicaziun 
I. Noziun 
Tras il contract da locaziun s' oblighescha il locatur da surlaschar ina chaussa al locatari per ses diever, ed il locatari s' oblighescha da pajar in tschains da locaziun per quai al locatur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 253a
Art. 253a 
II. Champ d' applicaziun 
1. Localitads d' abitar e da fatschenta 
^1 Las disposiziuns davart la locaziun da localitads d' abitar e da fatschenta valan er per chaussas ch' il locatur surlascha al locatari per ses diever ensemen cun questas localitads. 
^2 Ellas na valan betg per abitaziuns da vacanzas che vegnan prendidas en locaziun per maximalmain 3 mais. 
^3 Il Cussegl federal relascha las prescripziuns executivas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 253b
Art. 253b 
2. Disposiziuns davart la protecziun cunter tschains da locaziun abusivs 
^1 Las disposiziuns davart la protecziun cunter tschains da locaziun abusivs ( art. 269 ss.) valan confurm al senn per contracts da locaziun betg agriculs e per auters contracts che reglan principalmain la surlaschada da localitads d' abitar u da fatschenta cunter ina bunificaziun. 
^2 Ellas na valan betg per la locaziun d' abitaziuns e da chasas d' ina famiglia luxuriusas cun sis u dapli locals d' abitar ( senza quintar la cuschina). 
^3 Las disposiziuns davart la contestaziun da tschains da locaziun abusivs na valan betg per localitads d' abitar, las qualas èn vegnidas messas a disposiziun cun agid da meds publics e da las qualas ils tschains da locaziun vegnan controllads d' ina autoritad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 254
Art. 254 
B. Fatschentas cumbinadas 
Ina fatschenta cumbinada che stat en connex cun la locaziun da localitads d' abitar u da fatschenta n' è betg valaivla, sche la conclusiun u sche la cuntinuaziun dal contract da locaziun vegn fatga dependenta da questa fatschenta cumbinada e sch' il locatari surpiglia en quest connex in' obligaziun vers il locatur ubain vers ina terza persuna che na stat betg en ina relaziun directa cun il diever da la chaussa da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 255
Art. 255 
C. Durada da la relaziun da locaziun 
^1 La relaziun da locaziun po esser fixada per in temp limità u per in temp illimità. 
^2 La relaziun da locaziun è limitada, sch' ella duai finir - senza ch' ella stoppia vegnir desditga - cun la scadenza da la durada fixada. 
^3 Las ulteriuras relaziuns da locaziun valan sco illimitadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 256
Art. 256 
D. Obligaziuns dal locatur 
I. En general 
^1 Il locatur è obligà da surdar la chaussa al termin fixà en in stadi ch' è adattà per il diever previs e da la mantegnair en quest stadi. 
^2 Cunvegnas divergentas a disfavur dal locatari n' èn betg valaivlas, sch' ellas èn cuntegnidas en: 
a. cundiziuns generalas da fatschenta preformuladas; 
b. contracts da locaziun per localitads d' abitar u da fatschenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 256a
Art. 256a 
II. Obligaziun da dar infurmaziuns 
^1 Sch' igl è vegnì fatg in protocol da restituziun, cur che la relaziun da locaziun precedenta è vegnida terminada, sto il locatur preschentar quest protocol al nov locatari a chaschun da la surdada da la chaussa, sche quel al vul vesair. 
^2 Il locatari po ultra da quai pretender ch' i vegnia communitgà ad el l' autezza dal tschains da locaziun da la relaziun da locaziun precedenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 256b
Art. 256b 
III. Taxas e grevezzas 
Il locatur porta las grevezzas e paja las taxas publicas ch' èn colliadas cun la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257
Art. 257 
E. Obligaziuns dal locatari 
I. Pajar il tschains da locaziun ed ils custs accessorics 
1. Tschains da locaziun 
Il tschains da locaziun è la bunificaziun ch' il locatari debitescha al locatur per la surlaschada da la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257a
Art. 257a 
2. Custs accessorics 
a. En general 
^1 Ils custs accessorics èn la bunificaziun per las prestaziuns dal locatur u d' ina terza persuna che stattan en connex cun il diever da la chaussa. 
^2 Il locatari sto pajar ils custs accessorics mo, sch' el ha concludì quai spezialmain cun il locatur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257b
Art. 257b 
b. Localitads d' abitar e da fatschenta 
^1 En cas da localitads d' abitar e da fatschenta èn ils custs accessorics las expensas effectivas ch' il locatur ha per prestaziuns che stattan en connex cun il diever, sco custs da stgaudament, d' aua chauda e custs sumegliants dal manaschi, sco er per taxas publicas che resultan tras il diever da la chaussa. 
^2 Sin dumonda sto il locatur conceder al locatari invista dals mussaments. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257c
Art. 257c 
3. Termins da pajament 
Il locatari sto pajar il tschains da locaziun ed eventualmain ils custs accessorics per la fin da mintga mais, il pli tard dentant per la fin dal temp da locaziun, sch' i n' è betg vegnì concludì in auter termin u sch' in auter termin n' è betg usità al lieu. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257d
Art. 257d 
4. Retard dal pajament dal locatari 
^1 Sch' il locatari è - suenter ch' el ha surpiglià la chaussa - en retard cun pajar ils tschains da locaziun u ils custs accessorics scadids, po il locatur fixar ad el en scrit in termin da pajament e smanatschar da desdir la relaziun da locaziun, sch' il termin scada senza ch' i vegnia pajà. Quest termin importa almain 10 dis, en cas da localitads d' abitar e da fatschenta almain 30 dis. 
^2 Sch' il locatari na paja betg entaifer il termin fixà, po il locatur desdir immediatamain il contract da locaziun, en cas da localitads d' abitar e da fatschenta cun in termin d' almain 30 dis per la fin d' in mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257e
Art. 257e 
II. Garanzias dal locatari 
^1 Sch' il locatari da localitads d' abitar u da fatschenta presta ina garanzia en daners u en vaglias, sto il locatur depositar quella tar ina banca sin in conto da spargn u en in deposit, e quai sin il num dal locatari. 
^2 En cas da la locaziun da localitads d' abitar dastga il locatur pretender maximalmain trais tschains mensils sco garanzia. 
^3 La banca dastga dar ora la garanzia mo cun il consentiment da tuttas duas partidas u sa basond sin in avis da pajament cun vigur legala u sin ina sentenzia giudiziala cun vigur legala. Sch' il locatur n' ha betg fatg valair giuridicamain in dretg vers il locatari entaifer 1 onn dapi la terminaziun da la relaziun da locaziun, po il locatari pretender che la banca restitueschia la garanzia. 
^4 Ils chantuns pon relaschar disposiziuns cumplementaras. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257f
Art. 257f 
III. Quità e resguard vers vischins 
^1 Il locatari sto duvrar cun quità la chaussa. 
^2 Il locatari d' ina chaussa immovibla sto prender resguard dals avdants sco er dals vischins. 
^3 Sch' il locatari violescha vinavant sia obligaziun d' avair quità u da prender resguard vers ils vischins malgrà in' admoniziun en scrit dal locatur, uschia ch' ins na po betg pretender dal locatur ubain dals avdants da supportar vinavant la relaziun da locaziun, po il locatur desdir immediatamain il contract da locaziun, en cas da localitads d' abitar e da fatschenta cun in termin d' almain 30 dis per la fin d' in mais. 
^4 Il locatur da localitads d' abitar u da fatschenta po dentant desdir immediatamain il contract da locaziun, sch' il locatari chaschuna intenziunadamain grond donn a la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257g
Art. 257g 
IV. Obligaziun d' annunzia 
^1 Il locatari sto annunziar al locatur mancanzas ch' el na sto betg eliminar sez. 
^2 Sch' il locatari tralascha l' annunzia, è el responsabel per il donn che resulta tras quai al locatur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 257h
Art. 257h 
V. Obligaziun da tolerar 
^1 Il locatari sto tolerar lavurs vi da la chaussa, sch' ellas èn necessarias per eliminar mancanzas ubain per reparar u per evitar donns. 
^2 Il locatari sto permetter al locatur d' inspectar la chaussa, uschenavant che quai è necessari per il mantegniment, per la vendita u per la relocaziun. 
^3 Il locatur sto annunziar lavurs ed inspecziuns a temp al locatari e prender resguard dals interess dal locatari tar l' execuziun da talas lavurs ed inspecziuns; eventuals dretgs dal locatari sin reducziun dal tschains da locaziun ( art. 259d) u sin indemnisaziun da donns ( art. 259e) restan resalvads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 258
Art. 258 
F. Nunadempliment u adempliment manglus dal contract tar la surdada da la chaussa 
^1 Sch' il locatur na surdat la chaussa betg al termin fixà u cun mancanzas che excludan u che sminueschan considerablamain l' abilitad per il diever previs, po il locatari proceder tenor ils artitgels 107-109 davart il nunadempliment da contracts. 
^2 Sch' il locatari surpiglia la chaussa malgrà questas mancanzas e sch' el insista ch' il contract vegnia ademplì en moda correcta, po el far valair mo ils dretgs ch' el avess en cas da mancanzas che sa mussan durant la locaziun ( art. 259a-259i). 
^3 Il locatari po er far valair ils dretgs tenor ils artitgels 259a-259i, sche la chaussa ha - il mument da la surdada - mancanzas: 
a. che reduceschan bain l' abilitad per il diever previs, ma che n' excludan betg u che na sminueschan betg considerablamain questa abilitad; 
b. ch' il locatari stuess eliminar sin agens custs durant la locaziun ( art. 259). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259
Art. 259 
G. Mancanzas durant la locaziun 
I. Obligaziuns dal locatari da far pitschnas lavurs da nettegiament e da reparatura 
Il locatari sto eliminar tenor l' isanza locala e sin agens custs mancanzas che pon vegnir dismessas cun pitschnas lavurs da nettegiament e da reparatura ch' èn necessarias per il mantegniment ordinari da la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259a
Art. 259a 
II. Dretgs dal locatari 
1. En general 
^1 Sch' i resultan mancanzas vi da la chaussa ch' il locatari n' ha ni da responsar ni d' eliminar sin agens custs u sch' il locatari vegn disturbà da far diever da la chaussa tenor contract, po el pretender ch' il locatur: 
a. elimineschia la mancanza; 
b. reduceschia adequatamain il tschains da locaziun; 
c. indemniseschia il donn; 
d. surpiglia la dispita giuridica cun ina terza persuna. 
^2 Il locatari d' ina chaussa immovibla po ultra da quai depositar il tschains da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259b
Art. 259b 
2. Eliminaziun da la mancanza 
a. Princip 
Sch' il locatur enconuscha ina mancanza e sch' el na l' eliminescha betg entaifer in termin adequat, po il locatari: 
a. desdir immediatamain il contract, sche la mancanza excluda u restrenscha considerablamain l' abilitad per il diever previs d' ina chaussa immovibla u sche la mancanza sminuescha l' abilitad per il diever previs d' ina chaussa movibla; 
b. laschar eliminar la mancanza sin donn e cust dal locatur, sche questa mancanza sminuescha bain l' abilitad per il diever previs da la chaussa, na la restrenscha dentant betg considerablamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259c
Art. 259c 
b. Excepziun 
Il locatari n' ha nagin dretg che la mancanza vegnia eliminada, sch' il locatur presta ina indemnisaziun cumplaina per la chaussa manglusa entaifer in termin adequat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259d
Art. 259d 
3. Reducziun dal tschains da locaziun 
Sche l' abilitad per il diever previs da la chaussa vegn restrenschida u sminuida, po il locatari pretender dal locatur ch' el reduceschia correspundentamain il tschains da locaziun a partir dal mument ch' el ha survegnì enconuschientscha da la mancanza fin che quella è eliminada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259e
Art. 259e 
4. Indemnisaziun 
Sch' il locatari ha subì in donn pervia da la mancanza, sto il locatur prestar ina indemnisaziun ad el, nun ch' el cumprovia ch' el saja senza culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259f
Art. 259f 
5. Surpigliada da la dispita giuridica 
Sch' ina terza persuna fa valair in dretg sin la chaussa che na sa cumporta betg cun ils dretgs dal locatari, sto il locatur surpigliar - sin avis dal locatari - la dispita giuridica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259g
Art. 259g 
6. Deposit dal tschains da locaziun 
a. Princip 
^1 Sch' il locatari d' ina chaussa immovibla pretenda dal locatur ch' ina mancanza vegnia eliminada, sto el fixar ad el en scrit in termin adequat e po smanatschar ad el ch' el vegnia a depositar ils tschains da locaziun che futurs tar in post che vegn designà dal chantun, en cas ch' il termin fixà scadia senza ch' el saja vegnì duvrà. Il deposit sto el annunziar en scrit al locatur. 
^2 Cun il deposit valan ils tschains da locaziun sco pajads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259h
Art. 259h 
b. Restituziun dals tschains da locaziun depositads 
^1 Ils tschains da locaziun depositads tutgan al locatur, sch' il locatari n' ha betg fatg valair sias pretensiuns vers il locatur tar l' autoritad da mediaziun entaifer 30 dis dapi la scadenza da l' emprim tschains da locaziun ch' è vegnì deposità. 
^2 Il locatur po pretender tar l' autoritad da mediaziun ch' ils tschains da locaziun ch' èn vegnids depositads nungiustifitgadamain vegnian pajads ora, uschespert ch' il locatari l' ha annunzià d' avair deposità ils tschains da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 259i
Art. 259i 
c. Procedura 
La procedura sa drizza tenor la Procedura civila. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 260
Art. 260 
H. Renovaziuns e midadas 
I. Tras il locatur 
^1 Il locatur po far renovaziuns e midadas vi da la chaussa mo, sch' ellas èn supportablas per il locatari e sche la relaziun da locaziun n' è betg desditga. 
^2 Il locatur sto prender resguard dals interess dal locatari tar l' execuziun da las lavurs; eventuals dretgs dal locatari sin reducziun dal tschains da locaziun ( art. 259d) u sin indemnisaziun da donns ( art. 259e) restan resalvads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 260a
Art. 260a 
II. Tras il locatari 
^1 Il locatari po far renovaziuns e midadas vi da la chaussa mo, sch' il locatur ha dà ses consentiment en scrit. 
^2 Sch' il locatur ha dà ses consentiment, po el pretender che l' anteriur stadi vegnia restabilì mo, sche quai è vegnì concludì en scrit. 
^3 Sche la chaussa - a la fin da la relaziun da locaziun - ina plivalur considerabla grazia a la renovaziun u grazia a la midada, a la quala il locatur ha dà ses consentiment, po il locatari pretender per indemnisaziun correspundenta per questa plivalur; ulteriuras pretensiuns d' indemnisaziun ch' èn vegnidas fixadas en scrit restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 261
Art. 261 
J. Midada dal proprietari 
I. Alienaziun da la chaussa 
^1 Sch' il locatur alienescha la chaussa suenter la conclusiun dal contract da locaziun u sch' el vegn privà da quella tras ina procedura da scussiun u da concurs, va la relaziun da locaziun cun la proprietad vi da la chaussa a l' acquistader. 
^2 Il nov proprietari po dentant: 
a. en cas da localitads d' abitar e da fatschenta: desdir la relaziun da locaziun observond il termin legal per la proxima data legala, sch' el fa valair in agen basegn urgent per sasez, per proxims parents u per quinads; 
b. en cas d' ina autra chaussa: desdir la relaziun da locaziun observond il termin legal per la proxima data legala, sch' il contract na permetta betg d' al schliar pli baud. 
^3 Sch' il nov proprietari desdi il contract pli baud che quai ch' i fiss stà permess tenor il contract cun il locatur vertent, è quel responsabel vers il locatari per tut ils donns che resultan tras quai. 
^4 Resalvadas restan las disposiziuns davart l' expropriaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 261a
Art. 261a 
II. Concessiun da dretgs reals limitads 
Las disposiziuns davart l' alienaziun da la chaussa èn applitgablas confurm al senn, sch' il locatur conceda in dretg real limità ad ina terza persuna e sche quai correspunda ad ina midada dal proprietari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 261b
Art. 261b 
III. Prenotaziun en il register funsil 
^1 En cas da la locaziun d' in bain immobigliar poi vegnir concludì che la relaziun da locaziun vegnia prenotada en il register funsil. 
^2 L' effect da la prenotaziun è quel che mintga proprietari sto permetter al locatari da duvrar il bain immobigliar confurm al contract da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 262
Art. 262 
K. Sutlocaziun 
^1 Cun il consentiment dal locatur po il locatari dar la chaussa en sutlocaziun, saja quai dal tuttafatg u parzialmain. 
^2 Il locatur po refusar da dar ses consentiment mo, sche: 
a. il locatari refusa da dar enconuschent al locatur las cundiziuns da la sutlocaziun; 
b. las cundiziuns da la sutlocaziun èn abusivas cumpareglià cun talas dal contract da locaziun principal; 
c. la sutlocaziun chaschuna dischavantatgs essenzials al locatur. 
^3 Il locatari è responsabel vers il locatur ch' il sutlocatari na dovria la chaussa betg autramain che quai ch' igl è permess ad el sez. Per cuntanscher quai po il locatur sa drizzar directamain al sutlocatari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 263
Art. 263 
L. Transferiment da la locaziun ad ina terza persuna 
^1 Cun il consentiment en scrit dal locatur po il locatari da localitads da fatschenta transferir la relaziun da locaziun ad ina terza persuna. 
^2 Il locatur po refusar da dar il consentiment mo per motivs impurtants. 
^3 Sch' il locatur dat ses consentiment, surpiglia la terza persuna la relaziun da locaziun empè dal locatari. 
^4 Il locatari è deliberà da sias obligaziuns vers il locatur. El è dentant responsabel solidaricamain cun la terza persuna fin al mument che la relaziun da locaziun finescha u po vegnir terminada tenor contract u tenor lescha, maximalmain dentant per 2 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 264
Art. 264 
M. Restituziun anticipada da la chaussa 
^1 Sch' il locatari restituescha la chaussa senza observar il termin da desditga, è el deliberà da sias obligaziuns vers il locatur mo, sch' el propona in nov locatari ch' è acceptabel per il locatur; il nov locatari sto esser solvent e pront da surpigliar il contract da locaziun per las medemas cundiziuns. 
^2 Cas cuntrari sto el pajar il tschains da locaziun fin al mument che la relaziun da locaziun finescha u po vegnir terminada tenor contract u tenor lescha. 
^3 Il locatur sto sa laschar metter a quint quai ch' el: 
a. spargna vi d' expensas; e 
b. gudogna u tralascha intenziunadamain da gudagnar, duvrond la chaussa en autra moda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 265
Art. 265 
N. Scuntrada 
Il locatur ed il locatari na pon betg renunziar gia ordavant al dretg da scuntrar las pretensiuns ed ils debits da la relaziun da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266
Art. 266 
O. Terminaziun da la relaziun da locaziun 
I. Scadenza da la durada fixada 
^1 Sche las partidas han concludì expressivamain u taciturnamain ina tscherta durada dal contract, finescha la relaziun da locaziun senza desditga cun la scadenza da quest termin. 
^2 Sche las partidas cuntinueschan taciturnamain cun la relaziun da locaziun, vala quella sco relaziun da locaziun illimitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266a
Art. 266a 
II. Termins da desditga 
1. En general 
^1 Las partidas pon desdir la relaziun da locaziun illimitada, observond ils termins legals, sch' ellas n' han betg concludì in termin pli lung u in auter termin. 
^2 Sche las partidas n' observan betg il termin, vala la desditga per il proxim termin ch' è pussaivel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266b
Art. 266b 
2. Chaussas immoviblas e construcziuns moviblas 
Sche chaussas immoviblas e sche construcziuns moviblas èn vegnidas prendidas en locaziun, pon las partidas - observond in termin da 3 mais - desdir il contract sin in termin d' usit local u, sch' i na dat betg ina isanza locala, per la fin d' ina durada da locaziun da 6 mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266c
Art. 266c 
3. Abitaziuns 
Sche abitaziuns èn vegnidas prendidas en locaziun, pon las partidas - observond in termin da 3 mais - desdir il contract sin in termin d' usit local u, sch' i na dat betg ina isanza locala, per la fin d' ina durada da locaziun da 3 mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266d
Art. 266d 
4. Localitads da fatschenta 
Sche localitads da fatschenta èn vegnidas prendidas en locaziun, pon las partidas - observond in termin da 6 mais - desdir il contract sin in termin d' usit local u, sch' i na dat betg ina isanza locala, per la fin d' ina durada da locaziun da 3 mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266e
Art. 266e 
5. Chombras mobigliadas e plazzas da parcar 
Sche chombras mobigliadas e sche plazzas da parcar che vegnan dadas en locaziun separadamain u sche indrizs sumegliants èn vegnids prendids en locaziun, pon las partidas - observond in termin da 2 emnas - desdir il contract per la fin d' ina durada da locaziun da 3 mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266f
Art. 266f 
6. Chaussas moviblas 
Sche chaussas moviblas èn vegnidas prendidas en locaziun, pon las partidas - observond in termin da 3 dis - desdir il contract sin tge termin ch' i saja. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266g
Art. 266g 
III. Desditga extraordinaria 
1. Per motivs impurtants 
^1 Per motivs impurtants pon las partidas - observond il termin legal - desdir ina relaziun da locaziun sin tge termin ch' i saja, sche l' adempliment dal contract è daventà insupportabel per ellas. 
^2 Il derschader regla las consequenzas patrimonialas da la desditga anticipada, considerond tut las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266h
Art. 266h 
2. Concurs dal locatari 
^1 Sch' il locatari fa concurs, suenter ch' el ha surpiglià la chaussa, po il locatur pretender ina garanzia per ils tschains da locaziun futurs. Per quest intent sto el fixar en scrit in termin adequat per il locatari sco er per l' administraziun da concurs. 
^2 Sch' il locatur na survegn betg ina garanzia entaifer quest termin, po el desdir immediatamain il contract da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266i
Art. 266i 
3. Mort dal locatari 
Sch' il locatari mora, pon ses ertavels - observond il termin legal - desdir il contract per il proxim termin legal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266k
Art. 266k 
4. Chaussas moviblas 
Il locatari d' ina chaussa movibla che serva a ses diever privat e che vegn dada en locaziun dal locatur en il rom da sia activitad commerziala po desdir il contract - observond in termin d' almain 30 dis - per la fin d' ina durada da locaziun da 3 mais. Il locatur n' ha nagin dretg da survegnir ina indemnisaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266l
Art. 266l 
IV. Furma da la desditga en cas da localitads d' abitar e da fatschenta 
1. En general 
^1 Il locatur ed il locatari da localitads d' abitar e da fatschenta ston desdir il contract en scrit. 
^2 Il locatur sto desdir cun in formular ch' è approvà dal chantun e che inditgescha, co ch' il locatari ha da proceder, sch' el vul contestar la desditga ubain pretender ina prolungaziun da la relaziun da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266m
Art. 266m 
2. Abitaziun da la famiglia 
a. Desditga tras il locatari 
^1 Sche la chaussa prendida en locaziun serva a la famiglia sco abitaziun, po il conjugal desdir il contract da locaziun mo cun il consentiment expressiv da l' auter conjugal. 
^2 Sch' il conjugal na po betg cuntanscher quest consentiment u sche quel al vegn refusà senza in motiv plausibel, po el appellar al derschader. 
^3 Per partenadis registrads vala la medema regulaziun confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266n
Art. 266n 
b. Desditga tras il locatur 
La desditga tras il locatur sco er la fixada d' in termin da pajament cun la smanatscha da desditga ( art. 257d) ston vegnir consegnadas separadamain al locatari ed a ses conjugal, a sia partenaria registrada u a ses partenari registrà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 266o
Art. 266o 
3. Desditga nunvalaivla 
La desditga è nunvalaivla, sch' ella na correspunda betg als artitgels 266l-266n. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 267
Art. 267 
P. Restituziun da la chaussa 
I. En general 
^1 Il locatari sto restituir la chaussa en quel stadi che resulta tras il diever da la chaussa tenor contract. 
^2 Cunvegnas, cun las qualas il locatari s' oblighescha ordavant da pajar - a la fin da la relaziun da locaziun - ina indemnisaziun che cumpiglia autras chaussas che la cuvrida d' in eventual donn, èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 267a
Art. 267a 
II. Examinaziun da la chaussa ed annunzia al locatari 
^1 Il mument da la restituziun sto il locatur examinar il stadi da la chaussa ed annunziar immediatamain mancanzas al locatari, per las qualas quel è responsabel. 
^2 Sch' il locatur tralascha quai, perda el ses dretgs, uschenavant ch' i na sa tracta betg da mancanzas che n' èn betg stadas vesaivlas en cas d' ina examinaziun usitada. 
^3 Sch' il locatur chatta talas mancanzas pli tard, sto el annunziar immediatamain quellas al locatari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 268
Art. 268 
Q. Dretg da retenziun dal locatur 
I. Dimensiun 
^1 Per in tschains annual scadì e per il tschains current d' in mez onn ha il locatur da localitads da fatschenta in dretg da retenziun vi da las chaussas moviblas che sa chattan en las localitads dadas en locaziun e che tutgan a l' equipament u a l' utilisaziun da questas localitads. 
^2 Il dretg da retenziun dal locatur cumpiglia er ils objects en possess dal sutlocatari, uschenavant che quel n' ha betg pajà ses tschains da locaziun. 
^3 Exclus è il dretg da retenziun vi da chaussas che na pudessan betg vegnir impegnadas dals crediturs dal locatari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 268a
Art. 268a 
II. Chaussas da terzas persunas 
^1 Ils dretgs da terzas persunas vi da chaussas, da las qualas il locatur ha savì u ha stuì savair ch' ellas na tutgan betg al locatari, sco er vi da chaussas enguladas, persas u vegnidas davent en autra moda precedan il dretg da retenziun dal locatur. 
^2 Sch' il locatur vegn a savair pir durant la locaziun che chaussas ch' èn en possess dal locatari na tutgan betg a quel, extingua ses dretg da retenziun vi da questas chaussas, sch' el na desdi betg il contract da locaziun sin il proxim termin ch' è pussaivel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 268b
Art. 268b 
III. Far valair il dretg 
^1 Sch' il locatari vul ir davent u manar davent las chaussas che sa chattan en las localitads prendidas en locaziun, po il locatur retegnair cun agid da l' uffizi cumpetent uschè blers objects sco quai ch' igl è necessari per cuvrir sia pretensiun. 
^2 Objects ch' èn vegnids manads davent zuppadamain u cun forza pon - cun agid da la polizia - vegnir purtads enavos en las localitads dadas en locaziun, e quai entaifer 10 dis dapi ch' els èn vegnids manads davent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 269
Art. 269 
A. Tschains da locaziun abusivs 
I. Regla 
Tschains da locaziun èn abusivs, sch' i vegn fatg in profit stravagà cun la chaussa dada en locaziun u sch' els sa basan evidentamain sin in pretsch da cumpra exagerà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 269a
Art. 269a 
II. Excepziuns 
Betg abusivs n' èn per regla en spezial ils tschains da locaziun che: 
a. sa chattan en il rom dals tschains da locaziun usitads al lieu u en il quartier; 
b. èn motivads tras augments dals custs u tras prestaziuns pli grondas da vart dal locatur; 
c. sa chattan - en cas da construcziuns pli giuvnas - en il rom da la rendita brutta che permetta da cuvrir ils custs; 
d. servan mo a gulivar ina reducziun dal tschains da locaziun ch' è vegnida concedida ordavant tras ina transposiziun dals custs da finanziaziun ch' è usitada sin il martgà, ed èn fixads en in plan da pajament ch' è vegnì dà enconuschent gia ordavant al locatari; 
e. guliveschan mo la chareschia per il chapital che porta la ristga; 
f. na surpassan betg la dimensiun che vegn recumandada en ils contracts generals da las federaziuns da locaturs sco er da locataris u d' organisaziuns che fan valair interess sumegliants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 269b
Art. 269b 
B. Tschains da locaziun indexads 
La cunvegna ch' il tschains da locaziun stoppia vegnir adattà ad in index è mo valaivla, sch' il contract da locaziun è vegnì fatg per almain 5 onns e sche l' index naziunal dals pretschs da consum è previs sco index. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 269c
Art. 269c 
C. Tschains da locaziun graduads 
La cunvegna ch' il tschains da locaziun s' augmentia periodicamain per in tschert import è mo valaivla, sche: 
a. il contract da locaziun vegn fatg per almain 3 onns; 
b. il tschains da locaziun vegn augmentà maximalmain ina giada l' onn; e 
c. l' import da l' augment vegn fixà en francs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 269d
Art. 269d 
D. Augments dals tschains da locaziun ed autras midadas unilateralas dal contract tras il locatur 
^1 Il locatur po augmentar il tschains da locaziun da tut temp sin il proxim termin da desditga ch' è pussaivel. El sto communitgar - sin in formular approvà dal chantun - l' augment dal tschains da locaziun al locatari e motivar quest augment, e quai almain 10 dis avant ch' il termin da desditga cumenza. 
^2 L' augment dal tschains da locaziun è nunvalaivel, sch' il locatur: 
a. n' al communitgescha betg cun il formular prescrit; 
b. n' al motivescha betg; 
c. smanatscha en la communicaziun cun la desditga dal contract u pronunzia quella en la communicaziun. 
^3 Ils alineas 1 e 2 valan er, sch' il locatur ha l' intenziun da midar autramain il contract da locaziun mo sin donn e cust dal locatari, spezialmain cun reducir sias prestaziuns vertentas u cun introducir novs custs accessorics. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 270
Art. 270 
E. Contestaziun dal tschains da locaziun 
I. Dumonda da reducziun 
1. Tschains da locaziun inizial 
^1 Il locatari po contestar il tschains da locaziun inizial sco abusiv tar l' autoritad da mediaziun e quai entaifer 30 dis dapi la surpigliada da la chaussa e confurm als artitgels 269 e 269a e pretender la reducziun dal tschains, sche: 
a. el è stà sfurzà da far il contract da locaziun pervia d' ina situaziun d' urgenza persunala u famigliara ubain pervia da las relaziuns sin il martgà local da localitads d' abitar e da fatschenta; u 
b. il locatur ha - cumpareglià cun l' anteriur tschains da locaziun - augmentà considerablamain il tschains da locaziun inizial per la medema chaussa. 
^2 En cas da mancanza d' abitaziuns pon ils chantuns obligar ils locaturs da duvrar per lur territori u per ina part da quel il formular tenor l' artitgel 269d per far in nov contract da locaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 270a
Art. 270a 
2. Durant la locaziun 
^1 Il locatari po contestar il tschains da locaziun sco abusiv e pretender ch' el vegnia reducì sin il proxim termin da desditga ch' è pussaivel, sch' el ha motivs da supponer ch' il locatur realiseschia in profit stravagà tenor ils artitgels 269 e 269a tras la chaussa dada en locaziun, e quai pervia d' ina midada essenziala da la basa da calculaziun, spezialmain pervia d' ina reducziun dals custs. 
^2 Il locatari sto far en scrit la dumonda da reducziun al locatur; quel sto prender posiziun entaifer 30 dis. Sch' il locatur na correspunda betg u mo parzialmain a la dumonda ubain sch' el na respunda betg entaifer il termin, po il locatari appellar entaifer 30 dis a l' autoritad da mediaziun. 
^3 L' alinea 2 n' è betg applitgabel, sch' il locatari inoltrescha a medem temp ina contestaziun da l' augment dal tschains da locaziun ed ina dumonda per reducir quel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 270b
Art. 270b 
II. Contestaziun d' augments dal tschains da locaziun e d' autras midadas unilateralas dal contract 
^1 Il locatari po contestar in augment dal tschains da locaziun sco abusiv tar l' autoritad da mediaziun en il senn dals artitgels 269 e 269a, e quai entaifer 30 dis dapi la communicaziun. 
^2 L' alinea 1 vala er, sch' il locatur mida autramain il contract da locaziun sin donn e cust dal locatari, spezialmain cun reducir sias prestaziuns vertentas u cun introducir novs custs accessorics. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 270c
Art. 270c 
III. Contestaziun da tschains da locaziun indexads 
Cun resalva da la contestaziun dal tschains da locaziun inizial po ina partida mo far valair davant l' autoritad da mediaziun che l' augment u che la reducziun dal tschains da locaziun che vegn pretendì da l' autra partida na saja betg giustifitgà tras ina midada correspundenta da l' index. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 270d
Art. 270d 
IV. Contestaziun da tschains da locaziun graduads 
Cun resalva da la contestaziun dal tschains da locaziun inizial na po il locatari betg contestar tschains da locaziun graduads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 270e
Art. 270e 
F. Valaivladad dal contract da locaziun durant la procedura da contestaziun 
Il contract da locaziun vala vinavant senza midadas: 
a. durant la procedura da mediaziun, sch' i na vegn betg cuntanschida in' enclegientscha tranter las partidas; e 
b. durant la procedura giudiziala, cun resalva da mesiras preventivas dal derschader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 271
Art. 271 
A. Contestabladad da la desditga 
I. En general 
^1 La desditga è contestabla, sch' ella cuntrafa al princip da la buna fai. 
^2 La desditga sto vegnir motivada, sche quai vegn pretendì da l' autra partida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 271a
Art. 271a 
II. Desditga tras il locatur 
^1 La desditga tras il locatur è contestabla en spezial, sch' ella vegn pronunziada: 
a. perquai ch' il locatari fa valair en buna fai pretensiuns or da la relaziun da locaziun; 
b. perquai ch' il locatur vul chatschar tras ina midada unilaterala dal contract u in' adattaziun dal tschains da locaziun sin donn e cust dal locatari; 
c. sulettamain per intimar il locatari d' acquistar l' abitaziun prendida en locaziun; 
d. durant ina procedura da mediaziun u durant ina procedura giudiziala che stat en connex cun la relaziun da locaziun, nun ch' il locatari haja introducì la procedura en moda abusiva; 
f. pervia da midadas da la situaziun famigliara dal locatari che na chaschunan betg dischavantatgs essenzials per il locatur. 
^2 L' alinea 1 litera e è er applitgabel, sch' il locatari po cumprovar cun documents en scrit ch' el saja sa cunvegnì cun il locatur davart ina pretensiun da la relaziun da locaziun, e quai ordaifer ina procedura da mediaziun ubain ordaifer ina procedura giudiziala. 
^3 L' alinea 1 literas d ed e n' èn betg applitgablas en cas da desditgas: 
a. pervia d' in basegn urgent dal locatur per sasez, per proxims parents u per quinads; 
b. pervia da retard dal pajament dal locatari ( art. 257d); 
c. perquai ch' il locatari ha violà grevamain l' obligaziun d' avair quità e da prender resguard ( art. 257f al. 3 e 4); 
d. pervia da l' alienaziun da la chaussa ( art. 261); 
e. per motivs impurtants ( art. 266g); 
f. pervia da concurs dal locatari ( art. 266h). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 272
Art. 272 
B. Prolungaziun da la relaziun da locaziun 
I. Dretg dal locatari 
^1 Il locatari po pretender ch' ina relaziun da locaziun limitada u illimitada vegnia prolungada, sche la terminaziun da la locaziun avess per consequenza ina direzza per el ubain per sia famiglia che na po betg vegnir giustifitgada tras ils interess dal locatur. 
^2 Giuditgond ils interess resguarda l' autoritad cumpetenta spezialmain: 
a. las circumstanzas da la conclusiun dal contract ed il cuntegn da quel; 
b. la durada da la relaziun da locaziun; 
c. las relaziuns persunalas, famigliaras ed economicas da las partidas e lur cumportament; 
d. in eventual basegn dal locatur per sasez, per proxims parents u per quinads, sco er l' urgenza da quest basegn; 
e. las relaziuns sin il martgà local da localitads d' abitar e da fatschenta. 
^3 Sch' il locatari pretenda ina segunda prolungaziun, resguarda l' autoritad cumpetenta er, sch' el ha fatg tut il pussaivel ch' ins po pretender dad el per impedir la direzza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 272a
Art. 272a 
II. Exclusiun da la prolungaziun 
^1 La prolungaziun è exclusa en cas da desditgas: 
a. pervia da retard dal pajament dal locatari ( art. 257d); 
b. perquai ch' il locatari ha violà grevamain l' obligaziun d' avair quità e da prender resguard ( art. 257f al. 3 e 4); 
c. pervia da concurs dal locatari ( art. 266h); 
d. d' in contract da locaziun ch' è vegnì fatg - en vista ad in proxim project da midada da construcziun u da demoliziun - expressivamain mo per il temp limità fin al cumenzament da la construcziun u fin che la permissiun necessaria è vegnida concedida. 
^2 La prolungaziun è per regla exclusa, sch' il locatur offra al locatari ina cumpensaziun equivalenta per las localitads d' abitar e da fatschenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 272b
Art. 272b 
III. Durada da la prolungaziun 
^1 La relaziun da locaziun po vegnir prolungada per localitads d' abitar per maximalmain 4 onns e per localitads da fatschenta per maximalmain 6 onns. En il rom da la prolungaziun maximala pon vegnir concedidas ina u duas prolungaziuns. 
^2 Sche las partidas concludan ina prolungaziun da la relaziun da locaziun, n' èn ellas betg liadas vi d' ina prolungaziun maximala ed il locatari po renunziar ad ina segunda prolungaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 272c
Art. 272c 
IV. Valaivladad dal contract da locaziun 
^1 Mintga partida po pretender ch' il contract vegnia adattà cun la decisiun da prolungaziun a las relaziuns midadas. 
^2 Sch' il contract n' è betg vegnì midà cun la decisiun da prolungaziun, vala el senza midadas per il temp da prolungaziun; resalvadas restan las pussaivladads d' adattaziun che la lescha permetta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 272d
Art. 272d 
V. Desditga durant la prolungaziun 
Sche la decisiun da prolungaziun u sche la cunvegna da prolungaziun na fixescha betg insatge auter, po il locatari desdir la relaziun da locaziun sco suonda: 
a. en cas d' ina prolungaziun fin ad 1 onn cun in termin dad 1 mais per la fin d' in mais; 
b. en cas d' ina prolungaziun per dapli che 1 onn cun in termin da 3 mais sin in termin legal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 273
Art. 273 
C. Termins e proceduras 
^1 Sch' ina partida vul contestar la desditga, sto ella inoltrar la contestaziun a l' autoritad da mediaziun entaifer 30 dis suenter avair retschavì la desditga. 
^2 Sch' il locatari vul pretender che la relaziun da locaziun vegnia prolungada, sto el inoltrar la dumonda a l' autoritad da mediaziun: 
a. en cas d' ina relaziun da locaziun illimitada entaifer 30 dis suenter avair retschavì la desditga; 
b. en cas d' ina relaziun da locaziun limitada il pli tard 60 dis avant la scadenza dal contract. 
^3 La dumonda per ina segunda prolungaziun sto il locatari inoltrar a l' autoritad da mediaziun il pli tard 60 dis avant la scadenza da l' emprima prolungaziun. 
^4 Il process da l' autoritad da mediaziun sa drizza tenor la Procedura civila. 
^5 Sche l' autoritad responsabla refusa la contestaziun da la desditga tras il locatari, sto ella examinar uffizialmain, sche la relaziun da locaziun po vegnir prolungada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 273a
Art. 273a 
D. Abitaziun da la famiglia 
^1 Sche la chaussa prendida en locaziun serva a la famiglia sco abitaziun, po er il conjugal dal locatari contestar la desditga, pretender la prolungaziun da la relaziun da locaziun u far diever dals ulteriurs dretgs ch' il locatari ha en cas d' ina desditga. 
^2 Cunvegnas davart la prolungaziun èn mo valaivlas, sch' ellas èn vegnidas concludidas cun tuts dus conjugals. 
^3 Per partenadis registrads vala la medema regulaziun confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 273b
Art. 273b 
E. Sutlocaziun 
^1 Las disposiziuns da quest chapitel valan per la sutlocaziun, uschè ditg che la relaziun da locaziun principala n' è betg dissolvida. La sutlocaziun po mo vegnir prolungada per la durada da la relaziun da locaziun principala. 
^2 Sche la sutlocaziun ha spezialmain l' intent da guntgir las prescripziuns davart la protecziun cunter la desditga, vegn la protecziun cunter la desditga concedida al sutlocatari senza prender resguard da la relaziun da locaziun principala. Sche la relaziun da locaziun principala vegn desditga, surpiglia il locatur empè dal locatari il contract cun il sutlocatari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 273c
Art. 273c 
F. Disposiziuns stringentas 
^1 Il locatari po mo desister da ses dretgs ch' el ha tenor quest chapitel, sche quai è previs expressivamain. 
^2 Cunvegnas divergentas n' èn betg valaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 274g
Art. 274 -274g 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 275
Art. 275 
A. Noziun e champ d' applicaziun 
I. Noziun 
Cun il contract da fittanza s' oblighescha l' affittader, da surlaschar al fittadin ina chaussa utilisabla u in dretg utilisabel per ses diever e per la retratga dals fritgs u dals retgavs, ed il fittadin s' oblighescha da pajar in tschains da fittanza a l' affittader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 276
Art. 276 
II. Champ d' applicaziun 
1. Localitads d' abitar e da fatschenta 
Las disposiziuns davart la fittanza da localitads d' abitar e da fatschenta valan er per chaussas che l' affittader surlascha al fittadin per l' utilisaziun ensemen cun questas localitads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 276a
Art. 276a 
2. Fittanza agricula 
^1 Per contracts da fittanza per manaschis agriculs u per bains immobigliars ch' èn destinads ad in' utilisaziun agricula vala la Lescha federala dals 4 d' october 1985 davart la fittanza agricula, uschenavant ch' ella cuntegna regulaziuns spezialas. 
^2 Dal rest vala il Dretg d' obligaziuns, cun excepziun da las disposiziuns davart la fittanza da locals d' abitar e da fatschenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 277
Art. 277 
B. Inventarisaziun 
Sche la fittanza cumpiglia er utensils da lavur, muvel u provisiuns, sto mintga partida surdar a l' autra in inventari exact e suttascrit e sa participar ad ina stimaziun cuminaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 278
Art. 278 
C. Obligaziuns da l' affittader 
I. Surdada da la chaussa 
^1 L' affittader è obligà da surdar la chaussa il termin fixà en in stadi ch' è adattà per l' utilisaziun e per la cultivaziun previsa. 
^2 Sch' igl è vegnì fatg in protocol da restituziun, cur che la relaziun da fittanza precedenta è vegnida terminada, sto l' affittader preschentar quest protocol al nov fittadin a chaschun da la surdada da la chaussa, sche quel al vul vesair. 
^3 Il fittadin po ultra da quai pretender ch' i vegnia communitgà ad el l' autezza dal tschains da fittanza da la relaziun da fittanza precedenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 279
Art. 279 
II. Reparaturas principalas 
L' affittader è obligà da far sin agens custs reparaturas pli grondas vi da la chaussa che daventan necessarias durant il temp da fittanza, e quai uschespert ch' il fittadin l' ha fatg enconuschent questa necessitad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 280
Art. 280 
III. Taxas e grevezzas 
L' affittader porta las grevezzas e paja las taxas publicas ch' èn colliadas cun la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 281
Art. 281 
D. Obligaziuns dal fittadin 
I. Pajar il tschains da fittanza ed ils custs accessorics 
1. En general 
^1 Il fittadin sto pajar il tschains da fittanza ed eventualmain ils custs accessorics per la fin d' in onn da fittanza, il pli tard dentant per la fin dal temp da fittanza, sch' i n' è betg vegnì concludì in auter termin u sch' in auter termin n' è betg usità al lieu. 
^2 Per ils custs accessorics vala l' artitgel 257a. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 282
Art. 282 
2. Retard dal pajament dal fittadin 
^1 Sch' il fittadin è - suenter ch' el ha surpiglià la chaussa - en retard cun pajar ils tschains da fittanza u ils custs accessorics scadids, po l' affittader fixar ad el en scrit in termin da pajament d' almain 60 dis e smanatschar da desdir la relaziun da fittanza, sch' il termin scada senza ch' i vegnia pajà. 
^2 Sch' il fittadin na paja betg entaifer il termin fixà, po l' affittader desdir immediatamain il contract da fittanza, en cas da localitads d' abitar e da fatschenta cun in termin d' almain 30 dis per la fin d' in mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 283
Art. 283 
II. Quità, resguard vers vischins e mantegniment 
1. Quità e resguard vers vischins 
^1 Il fittadin sto cultivar e giudair la chaussa cun quità tenor sia destinaziun, en spezial sto el procurar che la chaussa mantegnia sia productivitad a lung temp. 
^2 Il fittadin d' ina chaussa immovibla sto prender resguard dals avdants sco er dals vischins. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 284
Art. 284 
2. Mantegniment ordinari 
^1 Il fittadin sto procurar per il mantegniment ordinari da la chaussa. 
^2 El sto far reparaturas pli pitschnas tenor l' isanza locala sco er remplazzar ils utensils da lavur e l' iseglia che ha ina pitschna valur, sch' ella è daventada nunduvrabla pervia da la vegliadetgna u pervia dal diever. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 285
Art. 285 
3. Violaziun da las obligaziuns 
^1 Sch' il fittadin violescha vinavant sia obligaziun d' avair quità u da prender resguard malgrà in' admoniziun en scrit da l' affittader, uschia ch' ins na po betg pretender da l' affittader u dals avdants da supportar vinavant la relaziun da fittanza, po l' affittader desdir immediatamain il contract da fittanza, en cas da localitads d' abitar e da fatschenta cun in termin d' almain 30 dis per la fin dal mais. 
^2 L' affittader da localitads d' abitar u da fatschenta po dentant desdir immediatamain il contract da fittanza, sch' il fittadin chaschuna intenziunadamain grond donn a la chaussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 286
Art. 286 
III. Obligaziun d' annunzia 
^1 Sch' igl è necessari da far reparaturas pli grondas u sch' ina terza persuna pretenda dretgs vi da l' object affittà, sto il fittadin annunziar quai immediatamain a l' affittader. 
^2 Sch' il fittadin tralascha l' annunzia, è el responsabel per il donn che resulta tras quai a l' affittader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 287
Art. 287 
IV. Obligaziun da tolerar 
^1 Il fittadin sto tolerar reparaturas pli grondas, sch' ellas èn necessarias per eliminar mancanzas ubain per reparar u per evitar donns. 
^2 Il fittadin sto permetter a l' affittader d' inspectar la chaussa, uschenavant che quai è necessari per il mantegniment, per la vendita u per la relocaziun. 
^3 L' affittader sto annunziar lavurs ed inspecziuns a temp al fittadin e prender resguard dals interess dal fittadin tar l' execuziun da talas lavurs ed inspecziuns; per eventuals dretgs dal fittadin sin reducziun dal tschains da fittanza u sin indemnisaziun da donns vala il dretg da locaziun ( art. 259d e 259e) confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 288
Art. 288 
E. Dretgs dal fittadin, en cas ch' il contract na vegn betg ademplì ed en cas da mancanzas 
^1 Il dretg da locaziun ( art. 258 ed art. 259a-259i) vala confurm al senn, sche: 
a. l' affittader na surdat la chaussa betg al termin fixà u la surdat en in stadi manglus; 
b. i resultan mancanzas vi da la chaussa ch' il fittadin n' ha ni da responsar ni d' eliminar sin agens custs u il fittadin vegn disturbà d' utilisar la chaussa tenor contract. 
^2 Cunvegnas divergentas a disfavur dal fittadin n' èn betg valaivlas, sch' ellas èn cuntegnidas en: 
a. cundiziuns generalas da fatschenta preformuladas; 
b. contracts da fittanza per localitads d' abitar e da fatschenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 289
Art. 289 
F. Renovaziuns e midadas 
I. Tras l' affittader 
^1 L' affittader po far renovaziuns e midadas vi da la chaussa mo, sch' ellas èn supportablas per il fittadin e sche la relaziun da fittanza n' è betg desditga. 
^2 L' affittader sto prender resguard dals interess dal fittadin tar l' execuziun da talas lavurs ed inspecziuns; per eventuals dretgs dal fittadin sin reducziun dal tschains da fittanza u sin indemnisaziun da donns vala il dretg da locaziun ( art. 259d e 259e) confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 289a
Art. 289a 
II. Tras il fittadin 
^1 Il fittadin dovra il consentiment en scrit da l' affittader per: 
a. midadas da la cultivaziun tradiziunala da la chaussa che pon esser d' ina impurtanza essenziala sur il temp da fittanza ora; 
b. renovaziuns e midadas vi da la chaussa che surpassan il mantegniment ordinari. 
^2 Sche l' affittader ha dà ses consentiment, po el pretender che l' anteriur stadi vegnia restabilì mo, sche quai è vegnì concludì en scrit. 
^3 Sche l' affittader n' ha betg dà ses consentiment en scrit per ina midada tenor l' alinea 1 litera a e sch' il fittadin na restabilescha questa midada betg entaifer in termin adequat, po l' affittader desdir immediatamain il contract da fittanza, en cas da localitads d' abitar e da fatschenta cun in termin d' almain 30 dis per la fin d' in mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 290
Art. 290 
G. Midada dal proprietari 
Il dretg da locaziun ( art. 261-261b) vala confurm al senn en cas da: 
a. alienaziun da l' object da fittanza; 
b. concessiun da dretgs reals limitads vi da l' object da fittanza; 
c. prenotaziun da la relaziun da fittanza en il register funsil. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 291
Art. 291 
H. Sutfittanza 
^1 Cun il consentiment da l' affittader po il fittadin dar la chaussa en sutfittanza u en locaziun, saja quai dal tuttafatg u parzialmain. 
^2 L' affittader po refusar il consentiment da dar en locaziun singulas localitads che tutgan tar la chaussa mo, sche: 
a. il fittadin refusa da dar enconuschent a l' affittader las cundiziuns da la locaziun; 
b. las cundiziuns da la locaziun èn abusivas cumpareglià cun talas dal contract da fittanza; 
c. la locaziun chaschuna dischavantatgs essenzials a l' affittader. 
^3 Il fittadin è responsabel vers l' affittader ch' il sutfittadin u ch' il locatari na dovria la chaussa betg autramain che quai ch' igl è permess ad el sez. Per cuntanscher quai po l' affittader sa drizzar directamain al sutfittadin ed al locatari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 292
Art. 292 
J. Transferiment da la fittanza sin ina terza persuna 
Per transferir la fittanza da localitads da fatschenta sin ina terza persuna vala l' artitgel 263 confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 293
Art. 293 
K. Restituziun anticipada da la chaussa 
^1 Sch' il fittadin restituescha la chaussa senza observar il termin da desditga, è el deliberà da sias obligaziuns vers l' affittader mo, sch' el propona in nov fittadin ch' è acceptabel per l' affittader; il nov fittadin sto esser solvent e pront da surpigliar il contract da fittanza per las medemas cundiziuns. 
^2 Cas cuntrari sto el pajar il tschains da fittanza fin al mument che la relaziun da fittanza finescha u po vegnir terminada tenor contract u tenor lescha. 
^3 L' affittader sto sa laschar metter a quint quai ch' el: 
a. spargna vi d' expensas; e 
b. gudogna u tralascha intenziunadamain da gudagnar duvrond la chaussa en autra moda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 294
Art. 294 
L. Scuntrada 
Per scuntrar pretensiuns e debits che resultan tras la relaziun da fittanza vala l' artitgel 265 confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 295
Art. 295 
M. Terminaziun da la relaziun da fittanza 
I. Scadenza da la durada fixada 
^1 Sche las partidas han concludì expressivamain u taciturnamain ina tscherta durada dal contract, finescha la relaziun da fittanza senza desditga cun la scadenza da quest termin. 
^2 Sche las partidas cuntinueschan taciturnamain cun la relaziun da fittanza, vala quella per las medemas cundiziuns mintgamai per in ulteriur onn, sch' i n' è betg vegnì concludì insatge auter. 
^3 Las partidas pon desdir la relaziun da fittanza ch' è vegnida cuntinuada - observond il termin legal - per la fin d' in onn da fittanza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 296
Art. 296 
II. Termins da desditga 
^1 Las partidas pon desdir la relaziun da fittanza illimitada - observond in termin da 6 mais - sin tge termin ch' i saja, sch' i n' è betg fixà insatge auter tras contract u tenor l' isanza locala e sch' i na sto betg vegnir supponida in' autra veglia da las partidas sin fundament da la spezia da l' object da fittanza. 
^2 Sche localitads d' abitar e da fatschenta èn vegnidas prendidas a fittanza illimitadamain, pon las partidas - observond in termin d' almain 6 mais - desdir il contract sin in termin d' usit local u, sch' i na dat betg ina isanza locala, per la fin d' ina durada da fittanza da 3 mais. Ellas pon concluder in termin pli lung ed in' autra data. 
^3 Sche las partidas n' observan betg il termin u la data, vala la desditga per il proxim termin ch' è pussaivel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 297
Art. 297 
III. Terminaziun extraordinaria 
1. Per motivs impurtants 
^1 Per motivs impurtants pon las partidas - observond il termin legal - desdir ina relaziun da fittanza sin tge termin ch' i saja, sche l' adempliment dal contract è daventà insupportabel per ellas. 
^2 Il derschader regla las consequenzas patrimonialas da la desditga anticipada, considerond tut las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 297a
Art. 297a 
2. Concurs dal fittadin 
^1 Sch' il fittadin fa concurs, suenter ch' el ha surpiglià la chaussa, finescha la relaziun da fittanza cun la decleraziun da concurs. 
^2 Sche l' affittader survegn dentant garanzias suffizientas per il tschains da fittanza current e per l' inventari, sto el cuntinuar cun la fittanza fin la fin da l' onn da fittanza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 297b
Art. 297b 
3. Mort dal fittadin 
Sch' il fittadin mora, pon tant ses ertavels sco er l' affittader - observond il termin legal - desdir il contract sin il proxim termin legal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 298
Art. 298 
IV. Furma da la desditga en cas da localitads d' abitar e da fatschenta 
^1 L' affittader ed il fittadin da localitads d' abitar e da fatschenta ston desdir il contract en scrit. 
^2 L' affittader sto desdir cun in formular ch' è approvà dal chantun e che inditgescha, co ch' il fittadin ha da proceder, sch' el vul contestar la desditga u pretender ina prolungaziun da la relaziun da fittanza. 
^3 La desditga è nunvalaivla, sch' ella na correspunda betg a questas pretensiuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 299
Art. 299 
N. Restituziun da la chaussa 
I. En general 
^1 Il fittadin restituescha la chaussa e l' entir inventari en quest stadi, en il qual els sa chattan il mument da la restituziun. 
^2 Il fittadin po pretender ina indemnisaziun per meglieraziuns, sch' ellas èn resultadas tras: 
a. stentas che surpassan la gestiun duida da la chaussa; 
b. renovaziuns u midadas, per las qualas l' affittader ha dà ses consentiment en scrit. 
^3 Il fittadin sto prestar ina indemnisaziun per pegiuraments ch' el avess pudì evitar cun ina gestiun duida da la chaussa. 
^4 Cunvegnas, cun las qualas il fittadin s' oblighescha ordavant da pajar - a la fin da la relaziun da fittanza - ina indemnisaziun che cumpiglia autras chaussas che la cuvrida d' in eventual donn, èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 299a
Art. 299a 
II. Examinaziun da la chaussa ed annunzia al fittadin 
^1 Il mument da la restituziun sto l' affittader examinar il stadi da la chaussa ed annunziar immediatamain mancanzas al fittadin, per las qualas quel è responsabel. 
^2 Sche l' affittader tralascha quai, perda el ses dretgs, uschenavant ch' i na sa tracta betg da mancanzas che n' èn betg stadas vesaivlas en cas d' ina examinaziun usitada. 
^3 Sche l' affittader chatta talas mancanzas pli tard, sto el annunziar immediatamain quellas al fittadin. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 299b
Art. 299b 
III. Remplazzament d' objects inventarisads 
^1 Sche l' inventari è vegnì stimà a chaschun da la surdada da la chaussa, sto il fittadin restituir - a la fin da la relaziun da fittanza - in inventari dal medem gener e da la medema valur da stimaziun u indemnisar la differenza da la valur. 
^2 Il fittadin na sto betg indemnisar objects che mancan, sch' el cumprova che la perdita po vegnir attribuida ad ina culpa da l' affittader u a forza superiura. 
^3 Il fittadin po pretender l' indemnisaziun da la plivalur ch' è resultada tras sias expensas e tras sia lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 299c
Art. 299c 
O. Dretg da retenziun 
Per in tschains da fittanza scadì e per in tschains current ha l' affittader da localitads da fatschenta il medem dretg da retenziun sco il locatur per las pretensiuns da tschains da locaziun ( art. 268 ss.). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 300
Art. 300 
P. Protecziun cunter la desditga abusiva en cas d' ina fittanza da localitads d' abitar e da fatschenta 
^1 Per la protecziun cunter la desditga abusiva en cas d' ina fittanza da localitads d' abitar e da fatschenta vala il dretg da locaziun ( art. 271-273c) confurm al senn. 
^2 Las disposiziuns davart l' abitaziun da la famiglia ( art. 273a) n' èn betg applitgablas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 301
Art. 301 
Q. Procedura 
La procedura sa drizza tenor la Procedura civila. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 302
Art. 302 
R. Fittanza ed affittaziun da muvel 
I. Dretgs ed obligaziuns dal fittadin 
^1 En cas d' ina fittanza e d' ina affittaziun da muvel che n' è betg colliada cun ina fittanza agricula, appartegna il gudogn che resulta tras il muvel affittà al fittadin, nun ch' in contract u che l' isanza locala disponia autramain. 
^2 Il fittadin sto pavlar e tgirar il muvel sco er pajar a l' affittader in tschains en daners u al dar ina part dal gudogn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 303
Art. 303 
II. Responsabladad 
^1 Sch' il contract u sche l' isanza locala na dispona betg autramain, è il fittadin responsabel per il muvel affittà, nun ch' el possia cumprovar ch' el n' haja betg pudì impedir ils donns malgrà in bun quità e malgrà ina tgira premurusa. 
^2 Per custs da tgira extraordinaris po il fittadin pretender ina indemnisaziun da l' affittader, nun ch' el haja chaschunà quests custs per atgna culpa. 
^3 Il fittadin sto annunziar a l' affittader uschè svelt sco pussaivel accidents pli grevs u malsognas pli grevas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 304
Art. 304 
III. Desditga 
^1 Sch' il contract è vegnì fatg per in temp illimità, al po mintga partida desdir sin tge termin ch' i saja, nun ch' il contract u che l' isanza locala disponia autramain. 
^2 La desditga duai dentant vegnir fatga en buna fai e betg da temp maladattà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 305
Art. 305 
A. Noziun 
Cun il contract d' emprest per il diever s' oblighescha l' emprestader da surlaschar a l' emprestant ina chaussa per il diever gratuit, e l' emprestant s' oblighescha da returnar la medema chaussa a l' emprestader suenter avair fatg diever da tala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 306
Art. 306 
B. Effect 
I. Dretg dal diever da l' emprestant 
^1 L' emprestant dastga mo far quel diever da la chaussa emprestada che resulta tras il contract u, sch' i n' exista nagina cunvegna, quel diever che resulta tras la natira da la chaussa u tras sia destinaziun. 
^2 El na dastga betg surlaschar la chaussa ad in' autra persuna per il diever. 
^3 Sche l' emprestant cuntrafa a questas disposiziuns, è el er responsabel per la casualitad, nun ch' el possia cumprovar che la casualitad avess tutgà la chaussa er, sch' el avess observà las disposiziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 307
Art. 307 
II. Custs da mantegniment 
^1 L' emprestant surpiglia ils custs ordinaris per il mantegniment da la chaussa, en cas d' animals emprestads en spezial ils custs per als pavlar. 
^2 Per anticipaziuns extraordinarias ch' el ha stuì far en l' interess da l' emprestader, po el pretender ina indemnisaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 308
Art. 308 
III. Responsabladad da plirs emprestants 
Sche pliras persunas han emprestà cuminaivlamain ina chaussa, èn ellas responsablas en moda solidara. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 309
Art. 309 
C. Terminaziun 
I. En cas d' in diever determinà 
^1 Sch' i n' è betg vegnida fixada ina durada, terminescha l' emprest per il diever, uschespert che l' emprestant ha duvrà la chaussa tenor contract u sche quel temp è scadì, entaifer il qual quest diever avess pudì vegnir fatg. 
^2 L' emprestader po pretender enavos la chaussa pli baud, sche l' emprestant dovra quella en ina moda che cuntrafa al contract ubain sch' el pegiurescha quella ubain la surlascha ad ina terza persuna per il diever, u sche l' emprestader sez basegna urgentamain la chaussa pervia d' in cas nunprevis. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 310
Art. 310 
II. En cas d' in diever betg determinà 
Sche l' emprestader ha surlaschà la chaussa per in diever che n' è determinà ni areguard la durada ni areguard l' intent, po el pretender enavos la chaussa, cur ch' el vul. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 311
Art. 311 
III. Mort da l' emprestant 
L' emprest per il diever finescha cun la mort da l' emprestant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 312
Art. 312 
A. Noziun 
Cun il contract d' emprest da daners s' oblighescha l' emprestader da transferir la proprietad vi d' ina summa da daners u vi d' autras chaussas remplazzablas, e l' emprestant s' oblighescha da restituir las chaussas da la medema spezia en la medema quantitad e qualitad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 313
Art. 313 
B. Effect 
I. Tschains 
1. Tschainsaziun 
^1 L' emprest da daners po vegnir tschainsì en il traffic civil mo, sch' igl èn vegnids concludids tschains. 
^2 En il traffic commerzial ston vegnir pajads tschains er senza ch' igl existia ina cunvegna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 314
Art. 314 
2. Prescripziuns concernent ils tschains 
^1 Sch' il contract na fixescha betg l' autezza dal tschains, sto vegnir supponì quel tschains ch' è usità il mument ed al lieu, nua che l' emprest da daners è vegnì retschavì per la spezia correspundenta d' emprests da daners. 
^2 Sch' i mancan autras cunvegnas, ston ils tschains fixads vegnir pajads annualmain. 
^3 La cunvegna precedenta, ch' ils tschains duain vegnir agiunts al chapital e tschainsids vinavant ensemen cun quel, è nunvalaivla cun resalva da calculaziuns da tschains commerzialas en quints currents e tar furmas da fatschenta sumegliantas, tar las qualas igl è usità da calcular ils tschains dals tschains, sco en spezial tar cassas da spargn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 315
Art. 315 
II. Surannaziun dal dretg da la consegna e da l' acceptaziun 
Il dretg da l' emprestant da consegnar l' emprest da daners ed il dretg da l' emprestader d' acceptar l' emprest da daners suranneschan entaifer 6 mais a partir dal mument che l' autra partida è en retard. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 316
Art. 316 
III. Insolvenza da l' emprestant 
^1 L' emprestader po refusar da consegnar l' emprest da daners, sche l' emprestant è daventà insolvent dapi ch' il contract è vegnì fatg. 
^2 Questa cumpetenza ha l' emprestader er, sche l' insolvenza ha existì gia avant ch' il contract è vegnì fatg e sche questa insolvenza è vegnida enconuschenta ad el pir pli tard. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 317
Art. 317 
C. Consegna da vaglias e da rauba empè da daners 
^1 Sche l' emprestant ha survegnì vaglias u rauba empè da la summa da daners concludida, vala sco summa da l' emprest da daners la valur da bursa u il pretsch da martgà che questas vaglias u che questa rauba avevan il mument ed al lieu, nua ch' ellas èn vegnidas consegnadas. 
^2 Ina cunvegna cuntraria è nunvalaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 318
Art. 318 
D. Temp dal rembursament 
Sch' il contract na fixescha ni ina tscherta data ni in termin da desditga e sch' el n' oblighescha betg l' emprestant da rembursar l' emprest da daners sin cumond da l' emprestader, sto l' emprestant rembursar l' emprest da daners entaifer 6 emnas a partir da l' emprim cumond. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 319
Art. 319 
A. Noziun e furmaziun 
I. Noziun 
^1 Tras il contract individual da lavur s' oblighescha il lavurant da lavurar durant in temp limità u illimità en il servetsch dal patrun, ed il patrun s' oblighescha da pajar in salari tenor il temp ( salari per temp) u tenor la lavur prestada ( salari per la lavur en accord). 
^2 Sco contract individual da lavur vala er il contract, tras il qual in lavurant s' oblighescha da lavurar regularmain per ura, per mez di u per di ( lavur a temp parzial) en il servetsch dal patrun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 320
Art. 320 
II. Furmaziun 
^1 Sche la lescha na dispona betg autramain, na dovra il contract individual da lavur betg in furma speziala per esser valaivel. 
^2 El vala er sco concludì, sch' il patrun accepta durant in tschert temp la prestaziun d' ina lavur en ses servetsch, la quala po - tenor las circumstanzas - vegnir spetgada mo cunter in salari. 
^3 Sch' il lavurant lavura en buna fai en il servetsch dal patrun sin basa d' in contract da lavur che sa mussa posteriuramain sco nunvalaivel, ston tuttas duas partidas ademplir las obligaziuns che resultan tras la relaziun da lavur da medema maniera sco sin basa d' in contract valaivel, fin ch' ina u l' autra partida metta fin a la relaziun da lavur, perquai ch' il contract è nunvalaivel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 321
Art. 321 
B. Obligaziuns dal lavurant 
I. Lavur persunala 
Il lavurant sto prestar persunalmain la lavur ch' el ha surpiglià tras il contract, nun ch' i saja vegnì concludì insatge auter u ch' i resultia insatge auter tras las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 321a
Art. 321a 
II. Quità e fidaivladad 
^1 Il lavurant sto exequir conscienziusamain la lavur ch' è vegnida surdada ad el e sto mantegnair en buna fai ils interess giustifitgads dal patrun. 
^2 El sto utilisar en moda cumpetenta las maschinas, ils utensils da lavur, ils indrizs ed ils stabiliments tecnics sco er ils vehichels dal patrun e tractar tut quai cun quità; quai vala er per il material che vegn mess a disposiziun ad el per exequir la lavur. 
^3 Durant la relaziun da lavur na dastga il lavurant betg lavurar a quint d' ina terza persuna, sch' el violescha qua tras sia obligaziun da fidaivladad, cunzunt sch' el concurrenzescha il patrun. 
^4 Durant la relaziun da lavur na dastga il lavurant betg duvrar u communitgar ad autras persunas fatgs che ston restar confidenzials, en spezial secrets da fabricaziun e da fatschenta ch' el vegn a savair en il servetsch dal patrun; er suenter la fin da la relaziun da lavur è el obligà a la discreziun, sche quai è necessari per mantegnair ils interess giustifitgads dal patrun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 321b
Art. 321b 
III. Pled e fatg, consegna 
^1 Il lavurant sto dar pled e fatg al patrun davart tut quai ch' el retschaiva - durant sia activitad contractuala - da terzas persunas per il patrun, en spezial davart summas da daners, e consegnar tut quai immediatamain al patrun. 
^2 El sto er consegnar immediatamain al patrun quai ch' el producescha tras sia activitad contractuala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 321c
Art. 321c 
IV. Lavur supplementara 
^1 Sch' i daventa necessari da prestar lavur supplementara en cumparegliaziun cun las uras da lavur ch' èn vegnidas concludidas, ch' èn usitadas u ch' èn determinadas tras in contract normal u tras in contract collectiv da lavur, è il lavurant obligà da prestar questa lavur, uschenavant ch' el è abel da la prestar ed uschenavant che questa lavur po vegnir pretendida dad el en buna fai. 
^2 Cun il consentiment dal lavurant po il patrun cumpensar la lavur supplementara entaifer ina perioda adequata cun temp liber d' almain la medema durada. 
^3 Sche la lavur supplementara na vegn betg cumpensada cun temp liber e sch' i n' è vegnì concludì nagut auter en scrit ubain tras in contract normal u tras in contract collectiv da lavur, sto il patrun pajar il salari per la lavur supplementara, il qual correspunda al salari normal plus in supplement d' almain in quart. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 321d
Art. 321d 
V. Observar ordinaziuns e directivas 
^1 Davart l' execuziun da la lavur e davart il cumportament dals lavurants en il manaschi u en la chasada po il patrun relaschar ordinaziuns generalas e dar directivas spezialas als lavurants. 
^2 Il lavurant sto observar en buna fai las ordinaziuns generalas e las directivas spezialas dal patrun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 321e
Art. 321e 
VI. Responsabladad dal lavurant 
^1 Il lavurant è responsabel per il donn ch' el fa intenziunadamain u per negligientscha al patrun. 
^2 La dimensiun dal quità, per il qual il lavurant sto star bun, sa drizza tenor la singula relaziun da lavur, resguardond la ristga professiunala, il grad da furmaziun u las enconuschientschas professiunalas che vegnan pretendidas per la lavur sco er las abilitads e las qualitads dal lavurant ch' il patrun ha u avess stuì enconuscher. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 322
Art. 322 
C. Obligaziuns dal patrun 
I. Salari 
1. Gener ed autezza en general 
^1 Il patrun sto pajar al lavurant il salari ch' è vegnì concludì, ch' è usità u ch' è determinà tras in contract normal u tras in contract collectiv da lavur. 
^2 Sch' il lavurant viva en la chasada dal patrun, è il mantegniment en la chasada cun l' alloschi e cun l' alimentaziun ina part dal salari, nun ch' i saja vegnì concludì u ch' i saja usità insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 322a
Art. 322a 
2. Participaziun al resultat da la fatschenta 
^1 Sch' il lavurant ha in dretg contractual sin ina part dal gudogn u da la svieuta ubain autramain sin il resultat da la fatschenta, vegn questa part calculada sin basa dal resultat da l' onn da gestiun che vegn eruì tenor las prescripziuns legalas e tenor ils princips commerzials ch' èn renconuschids en general. 
^2 Al lavurant ubain - empè da quel - ad in expert che vegn designà communablamain u da la dretgira sto il patrun dar las infurmaziuns necessarias e dar invista dals cudeschs da fatschenta, sche quai è necessari per la controlla. 
^3 Sch' igl è vegnì concludì ina participaziun vi dal gudogn da l' interpresa, sto ultra da quai vegnir consegnada al lavurant - sch' el pretenda quai - ina copia dal quint economic. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 322b
Art. 322b 
3. Provisiun 
a. Cumenzament dal dretg 
^1 Sch' igl è vegnì concludì ch' il lavurant haja il dretg da survegnir ina provisiun per tschertas fatschentas, cumenza quest dretg, cur che la fatschenta è vegnida concludida valaivlamain cun la terza persuna. 
^2 En cas da fatschentas cun in adempliment successiv sco er en cas da contracts d' assicuranza poi vegnir concludì en scrit ch' il dretg da survegnir ina provisiun cumenzia cun la scadenza u cun la prestaziun da mintga rata. 
^3 Il dretg da survegnir ina provisiun s' extingua posteriuramain, sch' il patrun n' exequescha betg la fatschenta senza sia culpa u sche la terza persuna n' ademplescha betg sias obligaziuns; en cas d' in adempliment parzial vegn la provisiun reducida proporziunalmain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 322c
Art. 322c 
b. Rendaquint 
^1 Sch' il contract n' oblighescha betg il lavurant da preschentar il rendaquint da sias provisiuns, sto il patrun consegnar al lavurant per mintga termin da pajament in rendaquint en scrit, inditgond las fatschentas che dattan il dretg da survegnir ina provisiun. 
^2 Al lavurant ubain - empè da quel - ad in expert che vegn designà communablamain u da la dretgira sto il patrun dar las infurmaziuns necessarias e dar invista dals cudeschs e dals mussaments ch' èn decisivs per il rendaquint, sche quai è necessari per la controlla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 322d
Art. 322d 
4. Gratificaziun 
^1 Sch' il patrun paja - ultra dal salari - ina indemnisaziun speziala a tschertas chaschuns, sco a Nadal u a la fin da l' onn da gestiun, ha il lavurant il dretg da survegnir quella, sche quai è vegnì concludì. 
^2 Sche la relaziun da lavur finescha, avant che la chaschun da pajar l' indemnisaziun speziala haja lieu, ha il lavurant il dretg da survegnir ina part proporziunala da quella, sche quai è vegnì concludì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 323
Art. 323 
II. Pajament dal salari 
1. Termins da pajament 
^1 Sch' i n' èn betg vegnids concludids u sch' i n' èn betg usitads termins pli curts u auters termins e sch' i n' è betg determinà insatge auter tras in contract normal u tras in contract collectiv da lavur, sto il salari vegnir pajà al lavurant a la fin da mintga mais. 
^2 Sch' i n' è betg vegnì concludì u sch' i n' è betg usità in termin pli curt, sto la provisiun vegnir pajada a la fin da mintga mais; sch' i dovra dentant dapli che 1 mez onn per exequir tschertas fatschentas, po il pajament da la provisiun vegnir suspendì per questas fatschentas tras ina cunvegna en scrit. 
^3 La participaziun al resultat da la fatschenta sto vegnir pajada, uschespert che quella è vegnida eruida, il pli tard dentant 6 mais suenter la fin da l' onn da gestiun. 
^4 A norma da la lavur prestada sto il patrun conceder al lavurant in pajament anticipà, sch' il lavurant dovra in tal pervia d' ina situaziun d' urgenza e sch' il patrun po far quai raschunaivlamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 323a
Art. 323a 
2. Retenziun dal salari 
^1 Sche quai è vegnì concludì, sche quai è usità u sche quai è determinà tras in contract normal u tras in contract collectiv da lavur, dastga il patrun retegnair ina part dal salari. 
^2 Dal salari che sto vegnir pajà il singul di da pajament na dastgi betg vegnir retegnì dapli ch' in 10avel dal salari ed en tut betg dapli ch' il salari per 1 emna da lavur; dentant po in contract normal u in contract collectiv da lavur prevair ina retenziun pli auta. 
^3 Sch' i n' è vegnì concludì u sch' i n' è usità nagut auter u sch' i n' è determinà nagut auter tras in contract normal u tras in contract collectiv da lavur, vala il salari retegnì sco garanzia per las pretensiuns dal patrun che resultan tras la relaziun da lavur e betg sco chasti convenziunal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 323b
Art. 323b 
3. Garanzia dal salari 
^1 Il salari en daners sto vegnir pajà al lavurant en valuta legala entaifer il temp da lavur, nun ch' i saja vegnì concludì u ch' i saja usità insatge auter; al lavurant stoi vegnir surdà in rendaquint en scrit. 
^2 Il patrun dastga mo scuntrar cuntrapretensiuns cun la pretensiun dal salari, sche quella è impegnabla; dentant dastgan pretensiuns d' indemnisaziun per donns ch' èn vegnids fatgs intenziunadamain vegnir scuntradas illimitadamain. 
^3 Cunvegnas davart l' utilisaziun dal salari en l' interess dal patrun èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 324
Art. 324 
III. Salari en cas d' impediment da lavurar 
1. En cas da retard dal patrun 
^1 Sche la lavur na po betg vegnir prestada per culpa dal patrun u sch' il patrun vegn per auters motivs en retard cun l' acceptaziun da la lavur, è el obligà da pajar il salari, senza ch' il lavurant saja obligà da prestar posteriuramain la lavur. 
^2 Il lavurant sto sa laschar deducir dal salari quai ch' el ha spargnà pervia da l' impediment da lavurar, gudagnà tras in' autra lavur ubain tralaschà intenziunadamain da gudagnar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 324a
Art. 324a 
2. En cas da retard dal lavurant 
a. Princip 
^1 Sch' il lavurant vegn impedì senza sia culpa da lavurar, e quai per motivs che sa chattan tar sia atgna persuna, sco malsogna, accident, adempliment d' obligaziuns legalas u execuziun d' in uffizi public, sto il patrun pajar ad el il salari respectiv per in temp limità inclusiv ina indemnisaziun adequata per il salari en natiralias pers, sche la relaziun da lavur ha durà dapli che 3 mais u è vegnida concludida per dapli che 3 mais. 
^2 Sch' i n' èn betg determinads temps pli lungs tras ina cunvegna, tras in contract normal u tras in contract collectiv da lavur, sto il patrun pajar - durant l' emprim onn da servetsch - il salari per 3 emnas, e suenter - tut tenor la durada da la relaziun da lavur e tut tenor las circumstanzas - il salari per in temp adequat pli lung. 
^3 En cas da gravidanza da la lavuranta sto il patrun pajar il salari en la medema dimensiun. 
^4 Tras ina cunvegna en scrit, tras in contract normal u tras in contract collectiv da lavur poi vegnir concludida ina regulaziun che divergescha da las disposiziuns qua survart, sche quella è almain equivalenta per il lavurant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 324b
Art. 324b 
b. Excepziuns 
^1 Sch' il lavurant è - sin basa da prescripziuns legalas - assicurà obligatoricamain cunter las consequenzas economicas d' impediments da lavurar che resultan senza sia culpa, e quai per motivs che sa chattan tar sia atgna persuna, na sto il patrun betg pajar il salari, uschenavant che las prestaziuns d' assicuranza che vegnan debitadas per il temp limità cuvran almain quatter tschintgavels dal salari pers. 
^2 Sche las prestaziuns d' assicuranza èn pli pitschnas, sto il patrun pajar la differenza tranter quellas ed ils quatter tschintgavels dal salari. 
^3 Sche las prestaziuns d' assicuranza vegnan concedidas pir suenter in temp da spetga, sto il patrun pajar per quest temp almain quatter tschintgavels dal salari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 325
Art. 325 
IV. Cessiun ed impegnaziun da pretensiuns da salari 
^1 Per segirar obligaziuns da mantegniment e da sustegn tenor il dretg da famiglia po il lavurant ceder u impegnar pretensiuns da salari futuras, e quai en quella dimensiun ch' ellas èn impegnablas; sin dumonda d' ina persuna participada fixescha l' uffizi da scussiun al domicil dal lavurant l' import che n' è betg impegnabel tenor l' artitgel 93 da la Lescha federala dals 11 d' avrigl 1889 davart scussiun e concurs. 
^2 La cessiun e l' impegnaziun da pretensiuns da salari futuras per segirar autras obligaziuns èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 326
Art. 326 
V. Lavur en accord 
1. Assegnaziun da lavur 
^1 Sch' il lavurant sto prestar - tenor il contract - exclusivamain lavur en accord mo per in patrun, sto quel assegnar lavur avunda. 
^2 Sch' il patrun n' è senza sia culpa betg en cas d' assegnar lavur en accord tenor il contract u sche las relaziuns en il manaschi pretendan transitoricamain da prestar lavur pajada tenor il temp, po il patrun assegnar al lavurant tala lavur. 
^3 Sch' il salari per temp n' è betg determinà tras ina cunvegna, tras in contract normal u tras in contract collectiv da lavur, sto il patrun pajar al lavurant il salari ch' el ha gudagnà fin alura en media per la lavur en accord. 
^4 Sch' il patrun na po assegnar ni avunda lavur en accord ni avunda lavur pajada tenor il temp, è el tuttina obligà da pajar il salari ch' el avess da pajar cun assegnar lavur pajada tenor il temp, e quai tenor las prescripziuns davart il retard da l' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 326a
Art. 326a 
2. Salari 
^1 Sch' il lavurant sto prestar - tenor il contract - lavur en accord, sto il patrun communitgar al lavurant la tariffa dal salari, avant che quel cumenza cun la singula lavur. 
^2 Sch' il patrun tralascha da far questa communicaziun, sto el pajar il salari tenor la tariffa ch' è fixada per lavurs equivalentas u sumegliantas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 327
Art. 327 
VI. Utensils da lavur, material ed expensas 
1. Utensils da lavur e material 
^1 Sch' i n' è vegnì concludì u sch' i n' è usità nagut auter, sto il patrun equipar il lavurant cun ils utensils e cun il material ch' el basegna per lavurar. 
^2 Sch' il lavurant metta - cun il consentiment dal patrun - a disposiziun sez ils utensils u il material per exequir la lavur, sto el vegnir indemnisà adequatamain per quai, nun ch' i saja vegnì concludì u ch' i saja usità insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 327a
Art. 327a 
2. Expensas 
a. En general 
^1 Il patrun sto indemnisar al lavurant tut las expensas necessarias che resultan tras l' execuziun da la lavur e - sch' el sto lavurar ordaifer il lieu da lavur - er las expensas ch' el dovra per ses mantegniment. 
^2 Tras ina cunvegna en scrit, tras in contract normal u tras in contract collectiv da lavur poi vegnir fixada - empè da las expensas - ina indemnisaziun fixa, en spezial ina diaria u ina indemnisaziun emnila u mensila fixa, che sto dentant cuvrir tut las expensas necessarias. 
^3 Cunvegnas ch' il lavurant stoppia surpigliar cumplettamain u parzialmain sez las expensas necessarias, èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 327b
Art. 327b 
b. Vehichel a motor 
^1 Sch' il lavurant utilisescha per sia lavur - cun il consentiment dal patrun - in vehichel a motor ch' il patrun u ch' el sez metta a disposiziun, ston vegnir bunifitgadas ad el las expensas usitadas per il manaschi e per il mantegniment dal vehichel en la dimensiun che quel vegn duvrà per la lavur. 
^2 Sch' il lavurant metta a disposiziun sez in vehichel a motor cun il consentiment dal patrun, ston ultra da quai vegnir bunifitgadas ad el las taxas publicas per il vehichel, las premias per l' assicuranza da responsabladad ed ina indemnisaziun adequata per l' isada dal vehichel en la dimensiun che quel vegn duvrà per la lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 327c
Art. 327c 
c. Pajament 
^1 Sin basa dal rendaquint dal lavurant sto l' indemnisaziun da las expensas vegnir pajada ensemen cun il salari, nun ch' i saja vegnì concludì u ch' i saja usità in termin pli curt. 
^2 Sch' il lavurant sto far regularmain expensas per ademplir las obligaziuns contractualas, stoi vegnir pajà ad el in pajament anticipà adequat en tscherts intervals, dentant almain mintga mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 328
Art. 328 
VII. Protecziun da la persunalitad dal lavurant 
1. En general 
^1 En la relaziun da lavur sto il patrun respectar e proteger la persunalitad dal lavurant, prender adequatamain resguard da sia sanadad e procurar che la moralitad vegnia mantegnida. En spezial sto el procurar ch' ils lavurants na vegnian betg mulestads sexualmain e ch' i na resultian nagins ulteriurs dischavantatgs per las victimas da mulestas sexualas. 
^2 Per proteger la vita, la sanadad e l' integritad persunala dals lavurants sto el prender las mesiras ch' èn necessarias tenor l' experientscha, applitgablas tenor il stadi da la tecnica ed adattadas a las relaziuns en il manaschi u en la chasada, sche quai po vegnir pretendì raschunaivlamain dad el, resguardond la singula relaziun da lavur e la natira da la prestaziun pretendida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 328a
Art. 328a 
2. En la chasada dal patrun 
^1 Sch' il lavurant viva en la chasada dal patrun, sto il patrun procurar per in' alimentaziun suffizienta e per in alloschi irreproschabel. 
^2 Sch' il lavurant vegn - pervia da malsogna u d' accident - impedì senza sia culpa da lavurar, sto il patrun conceder tgira e tractament medicinal per in tschert temp, e quai per 3 emnas durant l' emprim onn da servetsch, e suenter - tut tenor la durada da la relaziun da lavur e tut tenor las circumstanzas spezialas - per in temp adequat pli lung. 
^3 En cas da gravidanza e da pagliola sto il patrun conceder las medemas prestaziuns a la lavuranta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 328b
Art. 328b 
3. A chaschun da l' elavuraziun da datas da persunas 
Il patrun dastga mo elavurar datas davart il lavurant, sche questas datas concernan sia qualificaziun per la relaziun da lavur u èn necessarias per realisar il contract da lavur. Dal rest valan las disposiziuns da la Lescha federala dals 19 da zercladur 1992 davart la protecziun da datas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 329
Art. 329 
VIII. Temp liber, vacanzas, congedi per lavur cun giuvenils e congedi da maternitad 
1. Temp liber 
^1 Il patrun sto conceder al lavurant mintga emna 1 di liber, per regla la dumengia u - nua che las circumstanzas na permettan betg quai - in lavurdi entir. 
^2 Sut circumstanzas spezialas e cun il consentiment dal lavurant po il patrun excepziunalmain conceder ad el plirs dis libers in suenter l' auter u - empè dad 1 di liber - 2 mezs dis libers. 
^3 Al lavurant ston dal rest vegnir concedids las uras ed ils dis libers usitads e - suenter che la plazza è vegnida desditga - il temp ch' i dovra per tschertgar in' autra plazza. 
^4 Fixond il temp liber stoi vegnir tegnì quint adequatamain dals interess dal patrun sco er dal lavurant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 329a
Art. 329a 
2. Vacanzas 
a. Durada 
^1 Mintga onn da servetsch sto il patrun conceder al lavurant almain 4 emnas vacanzas, al lavurant che n' ha betg anc cumplenì 20 onns almain 5 emnas vacanzas. 
^2 ... 
^3 Per in onn da servetsch incumplet ston las vacanzas vegnir concedidas proporziunalmain a la durada da la relaziun da lavur durant l' onn da servetsch respectiv. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 329b
Art. 329b 
b. Reducziun 
^1 Sch' il lavurant è impedì da lavurar per atgna culpa, e quai en tut durant dapli che 1 mais entaifer 1 onn da servetsch, po il patrun reducir las vacanzas per in 12avel per mintga mais entir d' absenza. 
^2 Sche l' impediment n' importa en tut betg dapli che 1 mais entaifer 1 onn da servetsch e sch' el è vegnì chaschunà senza la culpa dal lavurant tras motivs che sa chattan tar la persuna dal lavurant, sco malsogna, accident, adempliment d' obligaziuns legalas, execuziun d' in uffizi public u congedi per giuvenils, na dastga il patrun betg reducir las vacanzas. 
^3 Il patrun na dastga er betg reducir las vacanzas, sch' ina lavuranta è impedida da lavurar fin 2 mais pervia da gravidanza u perquai ch' ella ha retratg l' indemnisaziun en cas d' ina maternitad en il senn da la Lescha dals 25 da settember 1952 davart l' urden da cumpensaziun dal gudogn per persunas che prestan servetsch ed en cas d' ina maternitad ( LCG). 
^4 Tras in contract normal u tras in contract collectiv da lavur poi vegnir concludida ina regulaziun che divergescha dals alineas 2 e 3, sche quella è tut en tut almain equivalenta per il lavurant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 329c
Art. 329c 
c. Coerenza e data 
^1 Las vacanzas ston per regla vegnir concedidas en il decurs da l' onn da servetsch respectiv; almain 2 emnas da vacanzas ston suandar ina l' autra. 
^2 Il patrun fixescha la data da las vacanzas, resguardond ils giavischs dal lavurant, uschenavant che quels èn cumpatibels cun ils interess dal manaschi u da la chasada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 329d
Art. 329d 
d. Salari 
^1 Il patrun ha da pajar al lavurant l' entir salari per la durada da las vacanzas ed ina indemnisaziun adequata per il salari en natiralias pers. 
^2 Durant la relaziun da lavur na dastgan las vacanzas betg vegnir cumpensadas cun prestaziuns finanzialas u cun autras prestaziuns. 
^3 Sch' il lavurant presta - durant las vacanzas - ina lavur pajada per ina terza persuna e sche quai violescha ils interess giustifitgads dal patrun, po il patrun refusar da pajar il salari da vacanzas e pretender enavos il salari da vacanzas ch' è gia vegnì pajà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 329e
Art. 329e 
3. Congedi per la lavur cun giuvenils ordaifer la scola 
^1 Fin ch' il lavurant ha cumplenì il 30avel onn da vegliadetgna, sto il patrun conceder ad el durant mintga onn da servetsch in congedi per giuvenils da tut en tut fin 1 emna da lavur, e quai tant per l' activitad gratuita en ina funcziun da direcziun, da tgira u da cussegliaziun en il rom da la lavur cun giuvenils ordaifer la scola en in' organisaziun culturala u sociala sco er per la scolaziun e per la furmaziun supplementara necessaria. 
^2 Il lavurant n' ha betg il dretg da survegnir il salari durant il congedi per giuvenils. Tras ina cunvegna, tras in contract normal u tras in contract collectiv da lavur poi vegnir concludida in' autra regulaziun a favur dal lavurant. 
^3 Il patrun ed il lavurant sa cunvegnan davart la data e davart la durada dal congedi per giuvenils, resguardond ils interess da tuttas duas partidas. En cas ch' els na vegnan betg da sa cunvegnir, sto il congedi per giuvenils vegnir concedì, sch' il lavurant ha annunzià al patrun gia 2 mais ordavant l' intenziun da far valair ses dretg. Ils dis da congedi per giuvenils che na vegnan betg retratgs scrodan a la fin da l' onn chalendar. 
^4 Sin dumonda dal patrun sto il lavurant cumprovar sias activitads e sias funcziuns en il rom da la lavur cun giuvenils ordaifer la scola. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 329f
Art. 329f 
4. Congedi da maternitad 
Suenter la pagliola ha la lavuranta il dretg d' in congedi da maternitad d' almain 14 emnas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 330
Art. 330 
IX. Ulteriuras obligaziuns 
1. Cauziun 
^1 Sch' il lavurant surdat al patrun ina cauziun per segirar sias obligaziuns che resultan tras la relaziun da lavur, sto il patrun tegnair separada la cauziun da sia facultad e prestar al lavurant ina garanzia persuenter. 
^2 Il patrun sto restituir la cauziun il pli tard a la fin da la relaziun da lavur, nun che la data da la restituziun saja vegnida suspendida tras ina cunvegna en scrit. 
^3 Sch' il patrun fa pretensiuns dispitaivlas che resultan tras la relaziun da lavur, po el retegnair la cauziun, fin che la chaussa è decidida; sin dumonda dal lavurant sto el dentant deponer l' import retegnì tar la dretgira. 
^4 En cas da concurs dal patrun po il lavurant pretender che la cauziun, che vegn tegnida separada da la facultad dal patrun, vegnia restituida, cun resalva da las pretensiuns dal patrun che resultan tras la relaziun da lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 330a
Art. 330a 
2. Attestat 
^1 Il lavurant po pretender da tut il temp dal patrun in attestat davart il gener e davart la durada da la relaziun da lavur sco er davart sias prestaziuns e davart ses cumportament. 
^2 Sch' il lavurant dumonda explicitamain quai, sto l' attestat sa restrenscher a las indicaziuns davart il gener e davart la durada da la relaziun da lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 330b
Art. 330b 
3. Obligaziun da dar infurmaziuns 
^1 Sch' ina relaziun da lavur è vegnida concludida per in temp illimità u per dapli che 1 mais, sto il patrun infurmar en scrit il lavurant il pli tard 1 mais suenter il cumenzament da la relaziun da lavur davart: 
a. il num da las partidas contrahentas; 
b. la data dal cumenzament da la relaziun da lavur; 
c. la funcziun dal lavurant; 
d. il salari ed eventuals supplements da salari; 
e. il temp da lavur per emna. 
^2 Sch' i vegnan midads durant la relaziun da lavur elements dal contract che suttastattan a l' obligaziun da dar infurmaziuns tenor l' alinea 1, ston questas midadas vegnir communitgadas en scrit al lavurant il pli tard 1 mais suenter ch' ellas èn entradas en vigur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 331
Art. 331 
D. Prevenziun dal persunal 
I. Obligaziuns dal patrun 
^1 Sch' il patrun furnescha prestaziuns a la prevenziun dal persunal u sch' ils lavurants pajan contribuziuns per quest intent, sto il patrun transferir questas prestaziuns u contribuziuns ad ina fundaziun, ad in' associaziun u ad ina instituziun dal dretg public. 
^2 Sche las prestaziuns dal patrun e sche eventualas contribuziuns dal lavurant vegnan applitgadas per assicurar il lavurant cunter malsogna, cunter accidents, sur la vita, cunter invaliditad u en cas da mort tar ina interpresa ch' è suttamessa a la surveglianza da las assicuranzas u tar in' autra cassa da malsauns renconuschida, na sto il patrun betg transferir las prestaziuns u las contribuziuns tenor l' alinea precedent, sch' il lavurant ha ina pretensiun directa cunter l' instituziun d' assicuranza il mument ch' il cas assicurà capita. 
^3 Sch' il lavurant sto pajar contribuziuns ad ina instituziun da prevenziun, è il patrun obligà da pajar a medem temp contribuziuns ch' èn almain uschè grondas sco tut las contribuziuns da tut ils lavurants; las contribuziuns dal patrun ston vegnir finanziadas tras agens meds u tras reservas da contribuziuns da l' instituziun da prevenziun; las reservas ston vegnir accumuladas ordavant per quest intent e ston esser cudeschadas separadamain. Il pli tard la fin da l' emprim mais suenter l' onn chalendar u suenter l' onn d' assicuranza, per il qual las contribuziuns ston vegnir pajadas, sto il patrun transferir a l' instituziun da prevenziun la part da la contribuziun ch' è vegnida deducida dal salari dal lavurant, ensemen cun sia part da la contribuziun. 
^4 Il patrun sto dar il scleriment necessari al lavurant davart ils dretgs ch' el po far valair cunter ina instituziun da prevenziun u cunter ina instituziun d' assicuranza. 
^5 Sin dumonda dal post central da la 2. pitga al furnescha il patrun las indicaziuns disponiblas ch' èn adattadas da chattar las persunas che han il dretg sin dabuns emblidads u las instituziuns che administreschan tals dabuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 331a
Art. 331a 
II. Cumenzament e fin da la prevenziun 
^1 La prevenziun cumenza il di che la relaziun da lavur cumenza; ella finescha il di ch' il lavurant banduna l' instituziun da prevenziun. 
^2 Il lavurant profitescha dentant d' ina protecziun da prevenziun cunter las ristgas da mort e d' invaliditad fin a la conclusiun d' ina nova relaziun da prevenziun, maximalmain dentant durant 1 mais. 
^3 Per la prevenziun ch' è garantida suenter la finiziun da la relaziun da prevenziun po l' instituziun da prevenziun pretender contribuziuns da ristga dal lavurant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 331b
Art. 331b 
III. Cessiun ed impegnaziun 
Avant la scadenza na po la pretensiun da prestaziuns da prevenziun futuras ni vegnir cedida ni vegnir impegnada valaivlamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 331c
Art. 331c 
IV. Resalvas per motivs da sanadad 
Areguard las ristgas da mort e d' invaliditad dastgan las instituziuns da prevenziun far resalvas per motivs da sanadad. Questas resalvas dastgan durar maximalmain 5 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 331d
Art. 331d 
V. Promoziun da la proprietad d' abitaziuns 
1. Impegnaziun 
^1 Fin 3 onns avant ch' il dretg da survegnir prestaziuns da vegliadetgna cumenza, po il lavurant impegnar ses dretg da survegnir prestaziuns da prevenziun u in import fin a l' autezza da sias prestaziuns da libra circulaziun per la proprietad d' ina abitaziun per l' agen basegn. 
^2 L' impegnaziun è er admissibla per acquistar certificats da participaziun d' ina societad per la construcziun d' abitaziuns u participaziuns sumegliantas, sch' il lavurant utilisescha sez l' abitaziun che vegn confinanziada en questa moda. 
^3 Per esser valaivla sto l' impegnaziun vegnir communitgada en scrit a l' instituziun da prevenziun. 
^4 Lavurants ch' èn pli vegls che 50 onns dastgan impegnar maximalmain la prestaziun da libra circulaziun, sin la quala els avessan gì il dretg a la vegliadetgna da 50 onns, u la mesadad da la prestaziun da libra circulaziun ch' è s' accumulada il mument da l' impegnaziun. 
^5 Sch' il lavurant è maridà, è l' impegnaziun mo permessa, sche ses conjugal dat ses consentiment en scrit. Sch' i n' è betg pussaivel da survegnir ses consentiment u sch' il consentiment vegn refusà ad el, po el appellar a la dretgira. La medema regulaziun vala confurm al senn per partenadis registrads. 
^6 Sch' il pegn vegn realisà avant il cas da prevenziun u avant il pajament en daner blut, vegnan applitgads ils artitgels 30d-30f ed 83a da la Lescha federala dals 25 da zercladur 1982 davart la prevenziun professiunala per vegliadetgna, survivents ed invaliditad. 
^7 Il Cussegl federal fixescha: 
a. ils intents d' impegnaziun admissibels e la noziun « proprietad d' abitaziuns per l' agen basegn»; 
b. las premissas che ston esser ademplidas per impegnar certificats da participaziun d' ina societad per la construcziun d' abitaziuns u participaziuns sumegliantas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 331e
Art. 331e 
2. Retratga anticipada 
^1 Fin 3 onns avant ch' il dretg da survegnir prestaziuns da vegliadetgna cumenza, po il lavurant far valair tar sia instituziun da prevenziun il dretg da survegnir in import per la proprietad d' ina abitaziun per l' agen basegn. 
^2 Fin al 50avel onn da vegliadetgna dastgan ils lavurants retrair in import fin a l' autezza da la prestaziun da libra circulaziun. Persunas assicuradas ch' èn pli veglias che 50 onns dastgan pretender maximalmain la prestaziun da libra circulaziun, sin la quala ellas avessan il dretg a la vegliadetgna da 50 onns, u la mesadad da la prestaziun da libra circulaziun ch' è s' accumulada il mument da la retratga. 
^3 Il lavurant po er duvrar quest import per acquistar certificats da participaziun d' ina societad per la construcziun d' abitaziuns u participaziuns sumegliantas, sch' el utilisescha sez l' abitaziun che vegn confinanziada en questa moda. 
^4 Tras la retratga vegn reducì a medem temp il dretg da survegnir prestaziuns da prevenziun confurm als reglaments da prevenziun e confurm a las basas tecnicas da l' instituziun da prevenziun respectiva. Per evitar che la protecziun da prevenziun giaja a perder en cas da mort u d' invaliditad pervia d' ina reducziun da las prestaziuns, offrescha l' instituziun da prevenziun in' assicuranza supplementara u intermediescha ina tala. 
^5 Sch' il lavurant è maridà, è la retratga mo permessa, sche ses conjugal dat ses consentiment en scrit. Sch' i n' è betg pussaivel da survegnir ses consentiment u sch' il consentiment vegn refusà ad el, po el appellar a la dretgira. La medema regulaziun vala confurm al senn per partenadis registrads. 
^6 Sch' ils conjugals divorzieschan avant ch' i dat in cas da prevenziun, vala la retratga anticipada sco prestaziun da libra circulaziun e vegn partida tenor ils artitgels 122 e 123 dal Cudesch civil svizzer, tenor l' artitgel 280 da la Procedura civila e l' artitgel 22 da la Lescha davart la libra circulaziun dals 17 da december 1993. La medema regulaziun vala per la schliaziun giudiziala d' in partenadi registrà. 
^7 Sche la retratga anticipada u sche l' impegnaziun mettan en dumonda sia liquiditad, po l' instituziun da prevenziun suspender la liquidaziun da las dumondas correspundentas. En ses reglament fixescha ella in urden da prioritads per la suspensiun da questas retratgas anticipadas respectivamain da questas impegnaziuns. Il Cussegl federal regla ils detagls. 
^8 Dal rest valan ils artitgels 30d-30f ed 83a da la Lescha federala dals 25 da zercladur 1982 davart la prevenziun professiunala per vegliadetgna, survivents ed invaliditad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 331f
Art. 331f 
3. Restricziuns durant che l' instituziun da prevenziun n' è betg cuvrida suffizientamain 
^1 En ses reglament po l' instituziun da prevenziun prevair che l' impegnaziun, che la retratga anticipada e ch' il rembursament pon vegnir restrenschids areguard il temp ed areguard l' import u vegnir refusads dal tuttafatg durant ina perioda da sutgaranzia. 
^2 Il Cussegl federal fixescha las premissas, sut las qualas las restricziuns tenor l' alinea 1 èn admissiblas, e determinescha lur dimensiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 332
Art. 332 
E. Dretgs sin invenziuns e sin designs 
^1 Invenziuns e designs, las qualas u ils quals il lavurant fa u creescha ubain a la producziun da las qualas u dals quals el cooperescha exequind sias activitads da servetsch u ademplind sias obligaziuns contractualas, appartegnan al patrun, e quai independentamain da lur protegibladad. 
^2 Tras ina cunvegna en scrit po il patrun sa resalvar l' acquist d' invenziuns e da designs ch' il lavurant fa u creescha exequind sias activitads da servetsch, betg dentant ademplind sias obligaziuns contractualas. 
^3 Il lavurant che fa u che creescha ina invenziun u in design tenor l' alinea 2 sto communitgar quai en scrit al patrun; entaifer 6 mais sto il patrun communitgar en scrit al lavurant, sch' el vul acquistar l' invenziun u il design ubain al surlaschar al lavurant. 
^4 Sche l' invenziun u sch' il design na vegn betg surlaschà al lavurant, sto il patrun pajar ina indemnisaziun adequata ad el; fixond questa indemnisaziun ston vegnir resguardadas tut las circumstanzas, en spezial la valur economica da l' invenziun u dal design, la cooperaziun dal patrun e da sias persunas auxiliaras, il diever dals indrizs da manaschi, ils custs dal lavurant sco er sia posiziun en il manaschi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 332a
Art. 332a 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 333
Art. 333 
F. Transferiment da la relaziun da lavur 
1. Effects 
^1 Sch' il patrun transferescha il manaschi u ina part dal manaschi ad ina terza persuna, passa - il di dal transferiment - la relaziun da lavur cun tut ils dretgs e cun tut las obligaziuns a l' acquistader, nun ch' il lavurant refusia il transferiment. 
1^bis Sche la relaziun da lavur transferida è reglada tras in contract collectiv da lavur, sto l' acquistader observar quest contract durant 1 onn, nun ch' el fineschia avant pervia da scadenza u pervia da desditga. 
^2 Sch' il transferiment vegn refusà, vegn la relaziun da lavur schliada cun la fin dal termin legal da desditga; fin a quest termin èn l' acquistader dal manaschi ed il lavurant obligads d' ademplir il contract. 
^3 Il patrun vertent e l' acquistader dal manaschi stattan buns solidaricamain per las pretensiuns dal lavurant ch' èn scadidas avant il transferiment e che scadan pli tard fin al mument che la relaziun da lavur avess pudì vegnir terminada en moda regulara u vegn terminada en cas ch' il lavurant refusa il transferiment. 
^4 Dal rest na po il patrun betg transferir ad ina terza persuna ils dretgs che resultan tras la relaziun da lavur, nun ch' i saja vegnì concludì insatge auter u ch' i resultia insatge auter tras las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 333a
Art. 333a 
2. Consultaziun da la represchentanza dals lavurants 
^1 Sch' in patrun transferescha il manaschi u ina part dal manaschi ad ina terza persuna, sto el infurmar a temp, avant la realisaziun dal transferiment, la represchentanza dals lavurants u - per mancanza d' ina tala - ils lavurants sezs davart: 
a. il motiv dal transferiment; 
b. las consequenzas giuridicas, economicas e socialas dal transferiment per ils lavurants. 
^2 Sch' igl èn - pervia dal transferiment - previsas mesiras che concernan ils lavurants, ston la represchentanza dals lavurants u - per mancanza d' ina tala - ils lavurants sezs vegnir consultads a temp, avant la realisaziun dal transferiment. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 334
Art. 334 
G. Fin da la relaziun da lavur 
I. Relaziun da lavur limitada 
^1 Ina relaziun da lavur limitada finescha senza desditga. 
^2 Sch' ina relaziun da lavur limitada vegn cuntinuada taciturnamain suenter la fin da la durada fixada, vala ella sco relaziun da lavur illimitada. 
^3 Suenter la scadenza da 10 onns po ina relaziun da lavur limitada, ch' è vegnida concludida per pli che 10 onns, vegnir desditga da mintga partida contrahenta da tut temp per la fin d' in mais, observond in termin da desditga da 6 mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335
Art. 335 
II. Relaziun da lavur illimitada 
1. Desditga en general 
^1 Ina relaziun da lavur illimitada po vegnir desditga da mintga partida contrahenta da tut temp. 
^2 La partida che desdi sto motivar en scrit la desditga, sche l' autra partida pretenda quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335a
Art. 335a 
2. Termins da desditga 
a. En general 
^1 Per il patrun e per il lavurant ston ils termins da desditga esser identics; en cas d' ina cunvegna cuntradictorica vala il termin pli lung per tuttas duas partidas. 
^2 Sch' il patrun ha desditg la relaziun da lavur per motivs economics u sch' el ha communitgà ina tala intenziun, dastgan dentant vegnir concludids termins da desditga pli curts a favur dal lavurant tras ina cunvegna, tras in contract normal u tras in contract collectiv da lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335b
Art. 335b 
b. Durant il temp d' emprova 
^1 Durant il temp d' emprova dastga la relaziun da lavur vegnir desditga da tut temp, observond in termin da desditga da 7 dis; sco temp d' emprova vala l' emprim mais da la relaziun da lavur. 
^2 Tras ina cunvegna en scrit, tras in contract normal u tras in contract collectiv da lavur pon vegnir concludidas cunvegnas divergentas; il temp d' emprova dastga dentant vegnir prolungà a maximalmain 3 mais. 
^3 En cas ch' il temp d' emprova vegn effectivamain reducì pervia da malsogna, pervia d' accident u pervia da l' adempliment d' ina obligaziun legala che n' è betg vegnida surpigliada voluntarmain, vegn il temp d' emprova prolungà correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335c
Art. 335c 
c. Suenter il temp d' emprova 
^1 La relaziun da lavur po vegnir desditga durant l' emprim onn da servetsch observond in termin da desditga dad 1 mais, durant il segund fin e cun il 9avel onn da servetsch observond in termin da desditga da 2 mais, e suenter observond in termin da desditga da 3 mais, e quai mintgamai per la fin d' in mais. 
^2 Quests termins dastgan vegnir midads tras ina cunvegna en scrit, tras in contract normal u tras in contract collectiv da lavur; sut 1 mais dastgan els dentant vegnir reducids mo tras in contract collectiv da lavur e mo per l' emprim onn da servetsch. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335d
Art. 335d 
II. Relaschada en massa 
1. Noziun 
Relaschadas en massa èn desditgas ch' il patrun pronunzia en in manaschi entaifer 30 dis per motivs che na stattan betg en connex cun la persuna dal lavurant e che concernan: 
1. almain 10 lavurants en manaschis che occupan per regla passa 20 e main che 100 lavurants; 
2. almain 10 pertschient dals lavurants en manaschis che occupan per regla almain 100 e main che 300 lavurants; 
3. almain 30 lavurants en manaschis che occupan per regla almain 300 lavurants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335e
Art. 335e 
2. Champ d' applicaziun 
^1 Las disposiziuns davart la relaschada en massa valan er per relaziuns da lavur limitadas, sche quellas fineschan avant la fin da la durada fixada. 
^2 Ellas na valan betg per manaschis che vegnan serrads sin basa da decisiuns giudizialas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335f
Art. 335f 
3. Consultaziun da la represchentanza dals lavurants 
^1 Sch' il patrun ha l' intenziun da pronunziar ina relaschada en massa, sto el consultar la represchentanza dals lavurants u - per mancanza d' ina tala - ils lavurants sezs. 
^2 L' emprim als dat il patrun almain la pussaivladad da far propostas per evitar las desditgas u per reducir lur dumber sco er per diminuir lur consequenzas. 
^3 A la represchentanza dals lavurants u - per mancanza d' ina tala - als lavurants sezs sto el dar tut las infurmaziuns utilas e communitgar en scrit en mintga cas: 
a. ils motivs da la relaschada en massa; 
b. il dumber da lavurants che duain vegnir relaschads; 
c. il dumber da lavurants ch' èn occupads per regla; 
d. la perioda, entaifer la quala las desditgas duain vegnir pronunziadas. 
^4 A l' uffizi chantunal da lavur trametta el ina copia da la communicaziun tenor l' alinea 3. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 335g
Art. 335g 
4. Procedura 
^1 Il patrun sto communitgar en scrit a l' uffizi chantunal da lavur mintga relaschada en massa previsa e sto trametter ina copia da questa communicaziun a la represchentanza dals lavurants u - per mancanza d' ina tala - als lavurants sezs. 
^2 La communicaziun sto cuntegnair ils resultats da la consultaziun da la represchentanza dals lavurants ( art. 335f) e tut las indicaziuns utilas davart la relaschada en massa previsa. 
^3 L' uffizi chantunal da lavur emprova da chattar soluziuns per ils problems che vegnan chaschunads tras la relaschada en massa previsa. La represchentanza dals lavurants u - per mancanza d' ina tala - ils lavurants sezs pon inoltrar lur remartgas a l' uffizi chantunal da lavur. 
^4 Sche la relaziun da lavur è vegnida desditga en il rom d' ina relaschada en massa, finescha ella 30 dis suenter che la relaschada en massa previsa è vegnida communitgada a l' uffizi chantunal da lavur, nun che la desditga entria en vigur ad in termin posteriur tenor las disposiziuns contractualas u legalas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 336
Art. 336 
III. Protecziun cunter la desditga 
1. Desditga abusiva 
a. Princip 
^1 La desditga d' ina relaziun da lavur è abusiva, sch' ella vegn pronunziada d' ina partida: 
a. per ina raschun che sa chatta tar la persunalitad da l' autra partida, nun che questa raschun stettia en in connex cun la relaziun da lavur u disturbia considerablamain la collavuraziun en il manaschi; 
b. perquai che l' autra partida exequescha in dretg constituziunal, nun che l' execuziun da quest dretg violeschia in' obligaziun che resulta tras la relaziun da lavur u disturbia considerablamain la collavuraziun en il manaschi; 
c. sulettamain per impedir ch' i cumenzian pretensiuns da l' autra partida che resultan tras la relaziun da lavur; 
d. perquai che l' autra partida fa valair en buna fai pretensiuns che resultan tras la relaziun da lavur; 
e. perquai che l' autra partida presta obligatoricamain servetsch militar u servetsch da protecziun civila svizzer u servetsch civil svizzer ubain ademplescha in' obligaziun legala che n' è betg vegnida surpigliada voluntarmain. 
^2 La desditga da la relaziun da lavur tras il patrun è ultra da quai abusiva, sch' ella vegn pronunziada: 
a. perquai ch' il lavurant appartegna u n' appartegna betg ad ina federaziun da lavurants u perquai ch' el exequescha legalmain in' activitad sindicala; 
b. durant ch' il lavurant fa part - sco represchentant elegì dals lavurants - d' ina instituziun da l' interpresa u d' ina instituziun ch' è colliada cun l' interpresa, entant ch' il patrun na po betg cumprovar d' avair gì in motiv giustifitgà per pronunziar la desditga; 
c. en il rom d' ina relaschada en massa, senza avair consultà la represchentanza dals lavurants u - per mancanza d' ina tala - ils lavurants sezs ( art. 335f). 
^3 Sch' il mandat d' in represchentant dals lavurants va a fin pervia dal transferiment da la relaziun da lavur ( art. 333), cuntinuescha sia protecziun tenor l' alinea 2 litera b uschè ditg, sco quai ch' il mandat avess durà en cas che la relaziun da lavur na fiss betg vegnida transferida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 336a
Art. 336a 
b. Sancziuns 
^1 La partida che desdi la relaziun da lavur en moda abusiva, ha da pajar ina indemnisaziun a l' autra partida. 
^2 L' indemnisaziun vegn fixada dal derschader, tegnend quint da tut las circumstanzas; ella na dastga dentant betg surpassar l' import che correspunda al salari dal lavurant per 6 mais. Pretensiuns d' indemnisaziun che resultan tras auters titels giuridics restan resalvadas. 
^3 Sche la desditga è abusiva tenor l' artitgel 336 alinea 2 litera c, na dastga l' indemnisaziun betg importar dapli ch' il salari dal lavurant per 2 mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 336b
Art. 336b 
c. Procedura 
^1 Tgi che vul far valair ina indemnisaziun sin basa dals artitgels 336 e 336a, sto inoltrar ina protesta en scrit cunter la desditga tar l' autra partida, e quai fin il pli tard a la scadenza dal termin da desditga. 
^2 Sche la protesta è vegnida inoltrada valaivlamain e sche las partidas na sa cunvegnan betg da cuntinuar cun la relaziun da lavur, po la partida che ha survegnì la desditga far valair ses dretg da survegnir ina indemnisaziun. Sch' i na vegn betg purtà plant entaifer 180 dis suenter la finiziun da la relaziun da lavur, scada il dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 336c
Art. 336c 
2. Desditga da temp maladattà 
a. Tras il patrun 
^1 Suenter la fin dal temp d' emprova na dastga il patrun betg desdir la relaziun da lavur: 
a. durant che l' autra partida presta obligatoricamain servetsch militar u servetsch da protecziun civila svizzer u servetsch civil svizzer e - sch' il servetsch dura passa 11 dis - durant las 4 emnas avant e suenter; 
b. durant ch' il lavurant è - senza sia culpa - impedì cumplettamain u parzialmain da lavurar pervia da malsogna u d' accident, e quai l' emprim onn da servetsch durant 30 dis, a partir dal segund fin e cun il 5avel onn da servetsch durant 90 dis ed a partir dal 6avel onn da servetsch durant 180 dis; 
c. durant la gravidanza e durant las 16 emnas suenter la pagliola; 
d. durant ch' il lavurant sa participescha - cun il consentiment dal patrun - ad in servetsch che l' autoritad federala cumpetenta ha ordinà en il rom d' ina acziun d' agid a l' exteriur. 
^2 La desditga che vegn pronunziada durant in temp da bloccada tenor l' alinea 1 è nunvalaivla; sche la desditga è dentant vegnida pronunziada avant il cumenzament d' in tal temp da bloccada e sch' il termin da desditga n' è betg anc scadì fin alura, vegn la scadenza dal termin interrutta e cuntinuada pir suenter la fin dal temp da bloccada. 
^3 Sch' i vala - per la fin da la relaziun da lavur - in termin final, sco la fin d' in mais u la fin d' ina emna da lavur, e sche quest termin final n' è betg identic cun la fin dal termin da desditga ch' è vegnì cuntinuà, sa prolunghescha il termin da desditga fin al proxim termin final. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 336d
Art. 336d 
b. Tras il lavurant 
^1 Suenter la fin dal temp d' emprova na dastga il lavurant betg desdir la relaziun da lavur, sch' in superiur cun funcziuns ch' il lavurant è en cas d' exequir, ubain sch' il patrun sez è impedì d' exequir l' activitad tenor las premissas da l' artitgel 336c alinea 1 litera a e sch' il lavurant ha da surpigliar questa activitad durant l' impediment. 
^2 L' artitgel 336c alineas 2 e 3 è applitgabel analogamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 337
Art. 337 
IV. Schliaziun immediata 
1. Premissas 
a. Per motivs impurtants 
^1 Per motivs impurtants po tant il patrun sco er il lavurant schliar da tut temp immediatamain la relaziun da lavur; la schliaziun immediata sto vegnir motivada en scrit, sche l' autra partida pretenda quai. 
^2 Sco motiv impurtant vala en spezial mintga circumstanza che na permetta - tenor las reglas da buna fai - betg pli a la persuna che ha pronunzià la desditga da cuntinuar cun la relaziun da lavur. 
^3 Davart l' existenza da talas circumstanzas decida il derschader tenor ses appreziar; el na dastga dentant renconuscher en nagin cas sco motiv impurtant il fatg ch' il lavurant è stà impedì senza sia culpa da lavurar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 337a
Art. 337a 
b. Pervia d' insolvenza dal patrun 
Sch' il patrun daventa insolvent, po il lavurant schliar immediatamain la relaziun da lavur, nun ch' ina garanzia vegnia prestada ad el entaifer in termin adequat per sias pretensiuns che resultan tras la relaziun da lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 337b
Art. 337b 
2. Consequenzas 
a. En cas da schliaziun giustifitgada 
^1 Sch' il motiv impurtant per schliar immediatamain la relaziun da lavur è quel ch' ina partida contrahenta ha violà il contract, sto questa partida contrahenta indemnisar l' entir donn, e quai resguardond tut las pretensiuns che resultan tras la relaziun da lavur. 
^2 En ils auters cas fixescha il derschader tenor ses appreziar las consequenzas pecuniaras da la schliaziun immediata, tegnend quint da tut las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 337c
Art. 337c 
b. En cas da relaschada nungiustifitgada 
^1 Sch' il patrun relascha immediatamain il lavurant senza motivs impurtants, ha il lavurant il dretg da quai ch' el avess gudagnà, sche la relaziun da lavur fiss vegnida terminada observond il termin da desditga ubain a la fin da la durada determinada dal contract. 
^2 Il lavurant sto sa laschar deducir quai ch' el ha spargnà pervia da la fin da la relaziun da lavur sco er quai ch' el ha gudagnà tras in' autra lavur u ha tralaschà intenziunadamain da gudagnar. 
^3 Il derschader po obligar il patrun da pajar al lavurant ina indemnisaziun ch' el fixescha tenor liber appreziar, tegnend quint da tut las circumstanzas; questa indemnisaziun na dastga dentant betg surpassar il salari dal lavurant per 6 mais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 337d
Art. 337d 
c. Betg cumparair a la lavur u bandunar la lavur senza motivs giustifitgads 
^1 Sch' il lavurant na cumpara betg a la lavur u banduna la lavur senza motivs impurtants, ha il patrun il dretg da survegnir ina indemnisaziun che correspunda ad in quart dal salari per 1 mais; plinavant ha el il dretg da vegnir indemnisà per ulteriurs donns. 
^2 Sch' il patrun n' ha betg subì in donn u sch' il donn è pli pitschen che quel che correspunda a l' indemnisaziun tenor l' alinea precedent, po il derschader reducir l' indemnisaziun tenor ses appreziar. 
^3 Sch' il dretg da survegnir ina indemnisaziun n' extingua betg tras scuntrada, sto el vegnir fatg valair tras plant u tras scussiun entaifer 30 dis, dapi ch' il lavurant n' è betg cumparì a la lavur u ha bandunà la lavur; cas cuntrari scada il dretg. 
^4 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 338
Art. 338 
V. Mort dal lavurant u dal patrun 
1. Mort dal lavurant 
^1 Cun la mort dal lavurant extingua la relaziun da lavur. 
^2 Il patrun ha dentant da pajar il salari per 1 ulteriur mais e suenter 5 onns da servetsch per 2 ulteriurs mais, quintà dal di da la mort davent, sch' il lavurant lascha enavos in conjugal, in partenari registrà ubain uffants minorens u - per mancanza da quests ertavels - autras persunas, vers las qualas el ha ademplì in' obligaziun da sustegn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 338a
Art. 338a 
2. Mort dal patrun 
^1 Cun la mort dal patrun vegn la relaziun da lavur transferida als ertavels; las prescripziuns davart il transferiment da la relaziun da lavur en cas d' in transferiment dal manaschi èn applitgablas confurm al senn. 
^2 Sche la relaziun da lavur è vegnida concludida essenzialmain per resguard da la persuna dal patrun, extingua ella cun sia mort; il lavurant po dentant pretender ina indemnisaziun adequata per il donn che resulta per el, perquai che la relaziun da lavur è ida a fin anticipadamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 339
Art. 339 
VI. Consequenzas da la fin da la relaziun da lavur 
1. Pajament da las pretensiuns 
^1 Cun la fin da la relaziun da lavur ston vegnir pajadas tut las pretensiuns che resultan tras la relaziun da lavur. 
^2 Per pretensiuns da provisiuns per fatschentas che vegnan ademplidas cumplettamain u parzialmain suenter la fin da la relaziun da lavur, po il pajament vegnir suspendì tras ina cunvegna en scrit, per regla dentant betg per dapli che 6 mais, en cas da fatschentas cun in adempliment successiv betg per dapli che 1 onn ed en cas da fatschentas d' assicuranza sco er en cas da fatschentas che dovran dapli che 1 mez onn per vegnir liquidadas, betg per dapli che 2 onns. 
^3 La pretensiun d' ina participaziun al resultat da la fatschenta sto vegnir pajada a norma da l' artitgel 323 alinea 3. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 339a
Art. 339a 
2. Restituziun 
^1 Il mument che la relaziun da lavur finescha ha mintga partida contrahenta da restituir a l' autra partida contrahenta tut quai ch' ella ha survegnì dad ella u da terzas persunas - per la durada da la relaziun da lavur - a quint da l' autra partida contrahenta. 
^2 Il lavurant ha en spezial da dar enavos vehichels e permiss da manischar sco er da restituir pajaments anticipads dal salari e d' expensas, sche quests pajaments surpassan sias pretensiuns. 
^3 Resalvads restan ils dretgs da retenziun da las partidas contrahentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 339b
Art. 339b 
3. Indemnisaziun da partenza 
a. Premissas 
^1 Sche la relaziun da lavur d' in lavurant d' almain 50 onns finescha suenter 20 onns da servetsch u dapli, al sto il patrun pajar ina indemnisaziun da partenza. 
^2 Sch' il lavurant mora durant la relaziun da lavur, sto l' indemnisaziun vegnir pajada al conjugal survivent, al partenari registrà ubain als uffants minorens u - per mancanza da quests ertavels - ad autras persunas, vers las qualas il lavurant ha ademplì in' obligaziun da sustegn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 339c
Art. 339c 
b. Autezza e pajament 
^1 L' autezza da l' indemnisaziun po vegnir fixada tras ina cunvegna en scrit, tras in contract normal u tras in contract collectiv da lavur; ella na dastga dentant betg sutpassar l' import che correspunda al salari dal lavurant per 2 mais. 
^2 Sche l' autezza da l' indemnisaziun n' è betg determinada, sto ella vegnir fixada dal derschader tenor ses appreziar, tegnend quint da tut las circumstanzas; ella na dastga dentant betg surpassar l' import che correspunda al salari dal lavurant per 8 mais. 
^3 L' indemnisaziun po vegnir reducida u stritgada, sch' il lavurant desdi la relaziun da lavur senza motivs impurtants u sch' il patrun schlia immediatamain la relaziun da lavur per motivs impurtants u sch' il patrun vegniss en ina situaziun d' urgenza, pajond questa indemnisaziun. 
^4 L' indemnisaziun sto vegnir pajada a la fin da la relaziun da lavur; il termin da pajament po dentant vegnir suspendì tras ina cunvegna en scrit, tras in contract normal u tras in contract collectiv da lavur ubain tras il derschader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 339d
Art. 339d 
c. Prestaziuns da cumpensaziun 
^1 Sch' il lavurant survegn prestaziuns d' ina instituziun da prevenziun per il persunal, pon questas prestaziuns vegnir deducidas da l' indemnisaziun da partenza, uschenavant ch' ellas èn vegnidas finanziadas ubain dal patrun ubain da l' instituziun da prevenziun per il persunal sin basa da contribuziuns dal patrun. 
^2 Il patrun n' ha er betg da pajar ina indemnisaziun, sch' el s' oblighescha da pajar al lavurant prestaziuns da prevenziun futuras u lascha garantir quai tras ina terza persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 340
Art. 340 
VII. Scumond da concurrenza 
1. Premissas 
^1 Il lavurant ch' è abel d' agir po s' obligar en scrit vers il patrun da desister suenter la fin da la relaziun da lavur da tut las activitads da concurrenza, en spezial da manar sin agen quint ina fatschenta che stat en concurrenza cun la fatschenta dal patrun e da lavurar en ina tala fatschenta u da sa participar ad ina tala fatschenta. 
^2 Il scumond da concurrenza è mo liant, sch' il lavurant survegn - tras la relaziun da lavur - invista dal circul da clientella u da secrets da fatschenta e sche l' utilisaziun da questas enconuschientschas pudess donnegiar considerablamain il patrun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 340a
Art. 340a 
2. Restricziuns 
^1 Il scumond sto vegnir limità adequatamain areguard il lieu, areguard il temp ed areguard l' object per excluder in engrevgiament malgist da l' avegnir economic dal lavurant; il scumond dastga surpassar 3 onns mo sut circumstanzas spezialas. 
^2 Il derschader po restrenscher tenor ses appreziar in scumond excessiv da concurrenza, e quai tegnend quint da tut las circumstanzas e resguardond adequatamain in' eventuala cuntraprestaziun dal patrun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 340b
Art. 340b 
3. Consequenzas dal surpassament 
^1 Sch' in lavurant surpassa il scumond da concurrenza, sto el indemnisar il donn che resulta tras quai per il patrun. 
^2 Sch' in surpassament dal scumond è sancziunà cun in chasti convenziunal e sch' i n' è vegnì concludì nagut auter, po il lavurant sa deliberar dal scumond, pajond il chasti convenziunal; per mintga ulteriur donn sto el dentant star bun. 
^3 Sin basa d' ina cunvegna speziala en scrit po il patrun pretender - ultra dal chasti convenziunal e da l' indemnisaziun d' ulteriurs donns - ch' il stadi che violescha il contract vegnia eliminà, sch' ils interess violads u smanatschads dal patrun e sch' il cumportament dal lavurant giustifitgeschan quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 340c
Art. 340c 
4. Scrudada dal scumond 
^1 Il scumond da concurrenza scroda, cur ch' igl è cumprovà ch' il patrun n' ha betg pli in interess considerabel da mantegnair quest scumond. 
^2 Plinavant croda il scumond, sch' il patrun desdi la relaziun da lavur, senza ch' il lavurant l' avess dà in motiv giustifitgà, ubain sch' il lavurant schlia la relaziun da lavur per in motiv giustifitgà ch' il patrun sto responsar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 341
Art. 341 
H. Nunpussaivladad da renunziar a la surannaziun 
^1 Durant la relaziun da lavur e durant 1 mais suenter sia fin na po il lavurant betg renunziar a pretensiuns che resultan tras prescripziuns stringentas da la lescha u tras disposiziuns stringentas d' in contract collectiv da lavur. 
^2 Las prescripziuns generalas davart la surannaziun èn applitgablas per las pretensiuns che resultan tras la relaziun da lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 342
Art. 342 
I. Resalva dal dretg public e ses effects sin il dretg civil 
^1 Resalvadas restan: 
a. las prescripziuns da la Confederaziun, dals chantuns e da las vischnancas davart la relaziun da servetsch da dretg public, nun ch' ellas concernian l' artitgel 331 alinea 5 ed ils artitgels 331a-331e; 
b. las prescripziuns da dretg public da la Confederaziun e dals chantuns davart la lavur e davart la furmaziun professiunala. 
^2 Sche las prescripziuns da la Confederaziun u dals chantuns davart la lavur e davart la furmaziun professiunala imponan al patrun u al lavurant in' obligaziun da dretg public, ha l' autra partida contrahenta il dretg da pretender l' adempliment sin via civila, sche l' obligaziun pudess esser ina part d' in contract individual da lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 343
Art. 343 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 344
Art. 344 
I. Noziun e furmaziun 
1. Noziun 
Tras il contract d' emprendissadi s' oblighescha il patrun da scolar l' emprendist en moda cumpetenta per ina tscherta professiun, e l' emprendist s' oblighescha da lavurar per quest intent en il servetsch dal patrun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 344a
Art. 344a 
2. Furmaziun e cuntegn 
^1 Per esser valaivel sto il contract d' emprendissadi vegnir concludì en scrit. 
^2 Il contract ha da reglar il gener e la durada da la furmaziun professiunala, il salari, il temp d' emprova, il temp da lavur e las vacanzas. 
^3 Il temp d' emprova na dastga betg importar main che 1 mais e betg dapli che 3 mais. Sche las partidas contrahentas n' han betg fixà in temp d' emprova en il contract d' emprendissadi, vala in temp d' emprova da 3 mais. 
^4 Avant sia fin po il temp d' emprova vegnir prolungà excepziunalmain fin a 6 mais, e quai tras ina cunvegna da las partidas e cun il consentiment da l' autoritad chantunala. 
^5 Il contract po cuntegnair ulteriuras disposiziuns, en spezial davart l' acquist dals utensils da lavur, davart las contribuziuns a l' alloschi ed a l' alimentaziun, davart la surpigliada da premias d' assicuranza u d' autras prestaziuns da las partidas contrahentas. 
^6 Cunvegnas che restrenschan la libra decisiun da l' emprendist areguard sia professiun suenter la fin da l' emprendissadi, èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 345
Art. 345 
II. Effects 
1. Obligaziuns spezialas da l' emprendist e da sia represchentanza legala 
^1 L' emprendist ha da far tut il pussaivel per cuntanscher la finamira da l' emprendissadi. 
^2 La represchentanza legala da l' emprendist ha da sustegnair il patrun il meglier pussaivel en l' adempliment da sia incumbensa ed ha da promover la buna enclegientscha tranter il patrun e l' emprendist. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 345a
Art. 345a 
2. Obligaziuns spezialas dal patrun 
^1 Il patrun ha da procurar che l' emprendissadi stettia sut la responsabladad d' ina persuna dal fatg che posseda las abilitads professiunalas e las qualitads persunalas necessarias per quest intent. 
^2 Il patrun ha da conceder a l' emprendist - senza reducir il salari - il temp ch' è necessari per frequentar la scola professiunala spezialisada ed ils curs intermanaschials sco er per sa participar als examens finals d' emprendissadi. 
^3 A l' emprendist che n' ha betg anc cumplenì 20 onns ha el da conceder almain 5 emnas vacanzas per mintga onn d' emprendissadi. 
^4 El dastga engaschar l' emprendist per autras lavurs che las lavurs da sia professiun e per lavur en accord mo, sche talas lavurs stattan en connex cun sia professiun e na restrenschan betg la furmaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 346
Art. 346 
III. Fin dal contract 
1. Schliaziun anticipada 
^1 Durant il temp d' emprova dastga la relaziun d' emprendissadi vegnir desditga da tut temp, observond in termin da desditga da 7 dis. 
^2 Per motivs impurtants en il senn da l' artitgel 337 po la relaziun d' emprendissadi vegnir schliada immediatamain, en spezial sche: 
a. la persuna dal fatg ch' è responsabla per la furmaziun n' ha betg las abilitads professiunalas e las qualitads persunalas necessarias per scolar l' emprendist; 
b. l' emprendist n' ha betg las disposiziuns corporalas u spiertalas ch' èn indispensablas per sia furmaziun ubain sia sanadad u sia morala è periclitada; l' emprendist ed eventualmain sia represchentanza legala ston l' emprim vegnir tadlads; 
c. la furmaziun na po betg vegnir terminada u po vegnir terminada mo sut cundiziuns considerablamain differentas da las cundiziuns previsas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 346a
Art. 346a 
2. Attestat d' emprendissadi 
^1 Suenter la fin da l' emprendissadi ha il patrun da dar a l' emprendist in attestat che cuntegna las infurmaziuns necessarias davart la professiun emprendida e davart la durada da l' emprendissadi. 
^2 Sin dumonda da l' emprendist ubain da sia represchentanza legala sto l' attestat er infurmar davart las abilitads, davart las prestaziuns e davart il cumportament da l' emprendist. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 347
Art. 347 
I. Noziun e furmaziun 
1. Noziun 
^1 Tras il contract d' engaschament dal viagiatur da commerzi s' oblighescha il viagiatur da commerzi d' intermediar u da concluder - per in salari ed a quint dal possessur d' ina fatschenta da commerzi, d' ina fatschenta da fabricaziun u d' ina fatschenta commerziala d' auter gener - fatschentas da tut gener ordaifer las localitads da fatschenta dal patrun. 
^2 Il lavurant che n' exequescha betg principalmain in' activitad da viagiatur u che lavura mo occasiunalmain u transitoricamain per il patrun, na vala betg sco viagiatur da commerzi; il medem vala per il viagiatur che concluda fatschentas sin agen quint. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 347a
Art. 347a 
2. Furmaziun e cuntegn 
^1 La relaziun da lavur sto vegnir reglada tras in contract en scrit che duai en spezial cuntegnair disposiziuns davart: 
a. la durada e la fin da la relaziun da lavur; 
b. ils plainpudairs dal viagiatur da commerzi; 
c. la remuneraziun e l' indemnisaziun da las expensas; 
d. il dretg applitgabel e la dretgira cumpetenta, sch' ina partida contrahenta è domiciliada a l' exteriur. 
^2 Sche la relaziun da lavur n' è betg reglada tras in contract en scrit, vegn il cuntegn, ch' è circumscrit en l' alinea precedent, determinà tras las prescripziuns legalas e tras las cundiziuns da lavur usitadas. 
^3 La cunvegna a bucca vala mo per fixar il cumenzament da la lavur, il gener ed il territori da l' activitad da viagiatur sco per determinar ulteriuras disposiziuns che na stattan betg en cuntradicziun cun las prescripziuns legalas e cun il contract en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 348
Art. 348 
II. Obligaziuns e plainpudairs dal viagiatur da commerzi 
1. Obligaziuns spezialas 
^1 Il viagiatur da commerzi ha da visitar la clientella en la moda ch' è vegnida prescritta ad el, nun ch' in motiv giustifitgà sforzia el da far ina midada; senza la permissiun en scrit dal patrun na dastga el betg intermediar u concluder fatschentas, e quai ni per agen quint ni a quint d' ina terza persuna. 
^2 Sch' il viagiatur da commerzi è autorisà da concluder fatschentas, sto el observar ils pretschs ed autras cundiziuns da fatschenta ch' èn vegnids prescrits ad el, e per far midadas sto el resalvar il consentiment dal patrun. 
^3 Il viagiatur da commerzi sto rapportar regularmain davart sia activitad da viagiatur, sto transmetter immediatamain las empustaziuns al patrun e sto communitgar ad el ils fatgs relevants che concernan ses circul da clientella. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 348a
Art. 348a 
2. Delcredere 
^1 Cunvegnas ch' il viagiatur da commerzi stoppia star bun per il pajament u per in auter adempliment da las obligaziuns da la clientella ubain haja da surpigliar cumplettamain u parzialmain ils custs per incassar pretensiuns, èn nunvalaivlas. 
^2 Sch' il viagiatur da commerzi ha da concluder fatschentas cun la clientella privata, po el s' obligar en scrit da star bun tar mintga singula fatschenta per maximalmain in quart dal donn che resulta per il patrun tras il nunadempliment da las obligaziuns, ma quai sut la cundiziun ch' i vegnia concludida ina provisiun adequata ( delcredere). 
^3 En cas da contracts d' assicuranza po l' agent viagiatur d' assicuranzas s' obligar en scrit da surpigliar maximalmain la mesadad dals custs per incassar pretensiuns, sch' ina premia u sche parts d' ina premia na vegnan betg pajadas e sch' el pretenda lur incassament tras in plant u tras in' execuziun sfurzada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 348b
Art. 348b 
3. Plainpudairs 
^1 Sch' i n' è vegnì concludì nagut auter en scrit, è il viagiatur da commerzi mo autorisà d' intermediar fatschentas. 
^2 Sch' il viagiatur da commerzi è autorisà da concluder fatschentas, s' extenda ses plainpudair sin tut ils acts giuridics che resultan per ordinari tras l' execuziun da questas fatschentas; senza in' autorisaziun speziala na dastga el dentant acceptar nagins pajaments da la clientella e permetter nagins termins da pajament. 
^3 L' artitgel 34 da la Lescha federala dals 2 d' avrigl 1908 davart il contract d' assicuranza resta resalvà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 349
Art. 349 
III. Obligaziuns spezialas dal patrun 
1. Circul d' activitad 
^1 Sch' in tschert intschess u sch' in tschert circul da clientella è vegnì attribuì al viagiatur da commerzi e sch' i n' è vegnì concludì nagut auter en scrit, è el engaschà cun exclusiun d' autras persunas; il patrun ha dentant il dretg da concluder persunalmain fatschentas cun la clientella da l' intschess u dal circul dal viagiatur da commerzi. 
^2 Il patrun po midar unilateralmain la disposiziun contractuala concernent l' intschess u concernent il circul da clientella, sch' in motiv giustifitgà al sforza da far ina midada avant la fin dal termin da desditga; en quest cas resta dentant resalvà il dretg dal viagiatur da commerzi da pretender ina indemnisaziun e da schliar la relaziun da lavur per motivs impurtants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 349a
Art. 349a 
2. Salari 
a. En general 
^1 Il patrun ha da pajar al viagiatur da commerzi in salari che sa cumpona d' in salari fix cun u senza provisiun. 
^2 Ina cunvegna en scrit ch' il salari sa cumponia exclusivamain u principalmain d' ina provisiun, è mo valaivla, sche la provisiun porta ina remuneraziun adequata per l' activitad da viagiatur da commerzi. 
^3 Per in temp d' emprova da maximalmain 2 mais po il salari vegnir fixà libramain tras ina cunvegna en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 349b
Art. 349b 
b. Provisiun 
^1 Sch' in tschert intschess u sch' in tschert circul da clientella è vegnì attribuì exclusivamain al viagiatur da commerzi, sto vegnir pajada ad el l' entira provisiun fixada u usitada per tut las fatschentas ch' el ubain che ses patrun concluda cun la clientella da ses intschess u da ses circul. 
^2 Sch' in tschert intschess u sch' in tschert circul da clientella n' è betg vegnì attribuì exclusivamain al viagiatur da commerzi, sto vegnir pajada ad el la provisiun mo per las fatschentas ch' el intermediescha u concluda. 
^3 Sche la valur d' ina fatschenta na po betg anc vegnir determinada exactamain il mument che la provisiun sto vegnir pajada, sto la provisiun l' emprim vegnir pajada sin basa d' ina valur minimala che vegn stimada dal patrun, ed il rest vegn pajà il pli tard, cur che la fatschenta vegn exequida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 349c
Art. 349c 
c. En cas d' impediment da viagiar 
^1 Sch' il viagiatur da commerzi è impedì senza sia culpa d' exequir sia activitad da viagiatur e sch' il salari al sto tuttina vegnir pajà sin fundament da la lescha u dal contract, vegn quest salari calculà sin fundament dal salari fix e sin fundament d' ina indemnisaziun adequata per la perdita da la provisiun. 
^2 Sche la provisiun importa main ch' in 5avel dal salari, poi vegnir concludì en scrit ch' i na stoppia betg vegnir pajada ina indemnisaziun per la perdita da la provisiun, en cas ch' il viagiatur da commerzi saja impedì senza sia culpa d' exequir sia activitad da viagiatur. 
^3 Sch' il viagiatur da commerzi survegn tuttina l' entir salari, en cas ch' el è impedì senza sia culpa d' exequir sia activitad da viagiatur, sto el - sin dumonda dal patrun - lavurar en ses manaschi, premess ch' el saja abel da prestar questa lavur e premess che questa lavur possia vegnir pretendida dad el. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 349d
Art. 349d 
3. Expensas 
^1 Sch' il viagiatur da commerzi lavura a medem temp per plirs patruns e sche la repartiziun da l' indemnisaziun da las expensas n' è betg reglada tras ina cunvegna en scrit, sto mintga patrun indemnisar ina part eguala da las expensas. 
^2 Cunvegnas che l' indemnisaziun da las expensas saja inclusa cumplettamain u parzialmain en il salari fix u en la provisiun, èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 349e
Art. 349e 
4. Dretg da retenziun 
^1 Per segirar las pretensiuns che ston vegnir pajadas tras la relaziun da lavur ed - en cas d' insolvenza dal patrun - er per segirar las pretensiuns betg incassablas ha il viagiatur da commerzi il dretg da retegnair chaussas moviblas e vaglias sco er pajaments ch' el ha prendì en consegna da la clientella sin basa d' in plainpudair d' incassament. 
^2 Il dretg da retenziun na po betg vegnir exequì sin permiss da manischar, sin tariffas da pretschs, sin glistas da la clientella e sin auters documents. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 350
Art. 350 
IV. Fin dal contract 
1. Desditga speziala 
^1 Sche la provisiun importa almain in 5avel dal salari e sch' ella è suttamessa a fluctuaziuns stagiunalas considerablas, dastga il patrun desdir la relaziun da lavur al viagiatur da commerzi, che ha lavurà per el dapi la fin da la stagiun precedenta, durant la nova stagiun mo per la fin dal segund mais che suonda il mais da la desditga. 
^2 Sut las medemas premissas dastga il viagiatur da commerzi desdir la relaziun da lavur al patrun, che l' ha occupà fin la fin da la stagiun, fin al cumenzament da la proxima stagiun mo per la fin dal segund mais che suonda il mais da la desditga. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 350a
Art. 350a 
2. Consequenzas spezialas 
^1 A la fin da la relaziun da lavur sto vegnir pajada al viagiatur da commerzi la provisiun per tut las fatschentas ch' el ha concludì u intermedià sco er per tut las empustaziuns che arrivan tar il patrun fin a la fin da la relaziun da lavur, e quai senza resguardar il mument da lur acceptaziun e da lur execuziun. 
^2 A la fin da la relaziun da lavur ha il viagiatur da commerzi da restituir ils musters ed ils models, las tariffas da pretschs e las glistas da la clientella sco er auters documents ch' èn vegnids mess a sia disposiziun per sia activitad da viagiatur; il dretg da retenziun restà resalvà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 351
Art. 351 
I. Noziun e furmaziun 
1. Noziun 
Tras il contract da lavur a chasa s' oblighescha il lavurant a chasa d' exequir sulet u cun agid da ses confamigliars lavurs pajadas per il patrun, e quai en sia atgna abitaziun u en in' autra localitad da sia tscherna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 351a
Art. 351a 
2. Communicaziun da las cundiziuns da lavur 
^1 Avant che confidar la lavur ha il patrun da communitgar al lavurant a chasa las cundiziuns ch' èn relevantas per sia execuziun, en spezial ils detagls che n' èn betg reglads en las cundiziuns generalas da lavur; el sto inditgar il material ch' il lavurant a chasa ha da procurar sez e sto communitgar en scrit tant l' indemnisaziun per quest material sco er il salari. 
^2 Sch' il salari e sche l' indemnisaziun per il material ch' il lavurant a chasa ha da procurar sez na vegnan betg communitgads en scrit avant che confidar la lavur, valan las cundiziuns da lavur usitadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 352
Art. 352 
II. Obligaziuns spezialas dal lavurant 
1. Execuziun da la lavur 
^1 Il lavurant a chasa sto cumenzar a temp cun la lavur surpigliada, la sto finir fin al termin fixà e sto surdar il product al patrun. 
^2 En cas che la lavur è vegnida exequida manglusamain per sia culpa, sto il lavurant a chasa curreger gratuitamain il product, sche la mancanza po vegnir eliminada tras quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 352a
Art. 352a 
2. Material ed utensils da lavur 
^1 Il lavurant a chasa è obligà da tractar cun grond quità il material ed ils utensils da lavur ch' il patrun metta a sia disposiziun, da dar pled e fatg davart lur utilisaziun sco er da restituir il material restant ed ils utensils da lavur. 
^2 Sch' il lavurant a chasa constatescha - exequind la lavur - ch' il material u ch' ils utensils da lavur mess a disposiziun han mancanzas, sto el infurmar immediatamain il patrun e spetgar sias instrucziuns, avant che cuntinuar cun la lavur. 
^3 Sch' il lavurant a chasa ha donnegià per sia culpa il material u ils utensils da lavur ch' èn vegnids mess a sia disposiziun, sto el star bun vers il patrun maximalmain per l' import dals custs da remplazzament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 353
Art. 353 
III. Obligaziuns spezialas dal patrun 
1. Collaudaziun dal product 
^1 Suenter la furniziun sto il patrun controllar il product e communitgar al lavurant a chasa las mancanzas il pli tard entaifer 1 emna. 
^2 Sch' il patrun tralascha da communitgar a temp las mancanzas, vala la lavur sco acceptada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 353a
Art. 353a 
2. Salari 
a. Pajament dal salari 
^1 Sch' il lavurant a chasa è occupà nuninterruttamain dal patrun, sto il salari per la lavur prestada vegnir pajà duas giadas il mais u - cun il consentiment dal lavurant a chasa - a la fin da mintga mais, en ils auters cas mintgamai, cur ch' il product vegn furnì. 
^2 Cun mintga pajament dal salari sto vegnir surdà al lavurant a chasa in rendaquint en scrit che inditgescha il motiv per eventualas deducziuns dal salari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 353b
Art. 353b 
b. En cas d' impediment da lavurar 
^1 Sch' il lavurant a chasa è occupà nuninterruttamain dal patrun, è quel obligà da pajar il salari a norma dals artitgels 324 e 324a, en cas ch' el vegn en retard cun l' acceptaziun da la lavur u en cas ch' il lavurant a chasa è impedì senza sia culpa da lavurar, e quai per motivs che sa chattan tar sia atgna persuna. 
^2 En ils auters cas n' è il patrun betg obligà da pajar il salari a norma dals artitgels 324 e 324a. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 354
Art. 354 
IV. Fin dal contract 
^1 Sch' il lavurant a chasa survegn ina lavur d' emprova, vala la relaziun da lavur - cun resalva d' ina autra cunvegna - sco concludida sin emprova per in temp limità. 
^2 Sch' il lavurant a chasa è occupà nuninterruttamain dal patrun, vala la relaziun da lavur - cun resalva d' ina autra cunvegna - sco concludida per in temp illimità; en ils auters cas vala ella sco concludida per in temp limità. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 355
Art. 355 
Per il contract d' emprendissadi, per il contract d' engaschament dal viagiatur da commerzi e per il contract da lavur a chasa èn applitgablas cumplementarmain las prescripziuns generalas davart il contract individual da lavur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 356
Art. 356 
I. Noziun, cuntegn, furma e durada 
1. Noziun e cuntegn 
^1 Tras il contract collectiv da lavur fixeschan d' ina vart ils patruns u lur federaziuns e da l' autra vart las federaziuns da lavurants communablamain disposiziuns davart la conclusiun, davart il cuntegn e davart la fin da las singulas relaziuns da lavur tranter ils patruns ed ils lavurants participads. 
^2 Il contract collectiv da lavur po cuntegnair er autras disposiziuns, sche quellas concernan la relaziun tranter ils patruns ed ils lavurants, u po sa restrenscher a la fixaziun da talas disposiziuns. 
^3 Il contract collectiv da lavur po plinavant reglar ils dretgs e las obligaziuns da las partidas contrahentas tranter ellas sco er la controlla e l' execuziun da las disposiziuns ch' èn menziunadas en ils alineas precedents. 
^4 Sche pliras federaziuns da patruns u da lavurants èn participadas ad in contract collectiv da lavur, saja tras quai ch' ellas l' han concludì u saja tras quai ch' ellas èn sa participadas posteriuramain a tal cun il consentiment da las partidas contrahentas, han ellas ils medems dretgs e las medemas obligaziuns ina visavi l' autra; cunvegnas divergentas èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 356a
Art. 356a 
2. Libertad da s' unir ad in' organisaziun e da pratitgar la professiun 
^1 Disposiziuns d' in contract collectiv da lavur e cunvegnas tranter las partidas contrahentas che duain sfurzar ils patruns u ils lavurants da sa participar ad ina federaziun contrahenta, èn nunvalaivlas. 
^2 Disposiziuns d' in contract collectiv da lavur e cunvegnas tranter las partidas contrahentas che duain excluder ils lavurants d' ina tscherta professiun u d' ina tscherta activitad ubain da la scolaziun ch' è necessaria per quest intent u che duain restrenscher els en quest reguard, èn nunvalaivlas. 
^3 Disposiziuns e cunvegnas en il senn da l' alinea precedent èn excepziunalmain valaivlas, sch' ellas èn giustifitgadas sin basa d' interess predominants ch' èn degns da vegnir protegids, en spezial per proteger la segirezza e la sanadad da persunas u la qualitad da la lavur; l' interess da tegnair davent novs commembers da la professiun n' è dentant betg degn da vegnir protegì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 356b
Art. 356b 
3. Participaziun 
^1 Cun il consentiment da las partidas contrahentas pon singuls patruns e singuls lavurants ch' èn en il servetsch da patruns participads sa participar al contract collectiv da lavur e valan sco patruns e sco lavurants participads. 
^2 Il contract collectiv da lavur po reglar ils detagls da la participaziun. Sch' el prevesa cundiziuns da participaziun inadequatas, en spezial disposiziuns davart contribuziuns inadequatas, po il derschader declerar quellas sco nunvalaivlas u reducir quellas a la mesira admissibla; disposiziuns u cunvegnas davart contribuziuns a favur d' ina singula partida contrahenta èn dentant nunvalaivlas. 
^3 Disposiziuns d' in contract collectiv da lavur e cunvegnas tranter las partidas contrahentas che duain sfurzar ils commembers da federaziuns da sa participar al contract collectiv, èn nunvalaivlas, sche questas federaziuns na pon betg sa participar al contract collectiv da lavur u concluder in contract analog. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 356c
Art. 356c 
4. Furma e durada 
^1 La conclusiun dal contract collectiv da lavur, sia midada e sia aboliziun tras ina cunvegna da las partidas, la participaziun d' ina nova partida contrahenta sco er la desditga èn mo valaivlas, sch' ellas vegnan fixadas en scrit; il medem vala per la decleraziun da participaziun da singuls patruns e da singuls lavurants, per il consentiment da las partidas contrahentas tenor l' artitgel 356b alinea 1 sco er per la desditga da la participaziun. 
^2 Sch' il contract collectiv da lavur n' è betg vegnì concludì per in temp limità e sch' el na prevesa nagut auter, al po mintga partida contrahenta desdir da tut temp suenter 1 onn cun effect per tut las autras partidas, observond in termin da desditga da 6 mais. Questa disposiziun vala confurm al senn er per la participaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 357
Art. 357 
II. Effects 
1. Per ils patruns e per ils lavurants participads 
^1 Las disposiziuns dal contract collectiv da lavur davart la conclusiun, davart il cuntegn e davart la fin da las singulas relaziuns da lavur valan - per la durada dal contract - directamain e stringentamain per ils patruns e per ils lavurants participads, nun ch' il contract collectiv da lavur disponia insatge auter. 
^2 Cunvegnas tranter ils patruns ed ils lavurants participads che cuntrafan a las disposiziuns stringentas, èn nunvalaivlas e vegnan remplazzadas tras las disposiziuns dal contract collectiv da lavur; cunvegnas divergentas pon dentant vegnir concludidas a favur dals lavurants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 357a
Art. 357a 
2. Per las partidas contrahentas 
^1 Las partidas contrahentas èn obligadas da procurar ch' il contract collectiv da lavur vegnia observà; per quest intent han las federaziuns d' intervegnir tar lur commembers ed - en cas da basegn - d' applitgar ils meds statutars e legals. 
^2 Mintga partida contrahenta è obligada da mantegnair la pasch da lavur ed en spezial da s' abstegnair da tut las mesiras da cumbat, sch' i sa tracta da chaussas ch' èn regladas en il contract collectiv da lavur; l' obligaziun da pasch vala mo illimitadamain, sche quai è fixà expressivamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 357b
Art. 357b 
3. Execuziun communabla 
^1 En in contract collectiv da lavur ch' è vegnì concludì tranter federaziuns pon las partidas contrahentas concluder ch' ellas hajan communablamain il dretg da pretender dals patruns e dals lavurants participads ch' il contract vegnia observà, sch' i sa tracta da las suandantas chaussas: 
a. conclusiun, cuntegn e fin da la relaziun da lavur; il dretg sa referescha dentant mo a la constataziun; 
b. contribuziuns a cassas da cumpensaziun ed ad autras instituziuns che concernan la relaziun da lavur, represchentanza dals lavurants en ils manaschis e mantegniment da la pasch da lavur; 
c. controlla, cauziuns e chastis convenziunals en connex cun las disposiziuns tenor las literas a e b. 
^2 Cunvegnas en il senn da l' alinea precedent pon vegnir concludidas, sche las partidas contrahentas èn autorisadas expressivamain latiers tras ils statuts u tras in conclus da l' organ suprem da la federaziun. 
^3 Per la relaziun da las partidas contrahentas tranter ellas èn applitgablas las prescripziuns davart la societad simpla confurm al senn, nun ch' il contract collectiv da lavur disponia insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 358
Art. 358 
III. Relaziun cun il dretg stringent 
Il dretg stringent da la Confederaziun e dals chantuns ha la precedenza vers las disposiziuns dal contract collectiv da lavur; a favur dals lavurants pon dentant vegnir fixadas disposiziuns divergentas, nun ch' i resultia insatge auter tras il dretg stringent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 359
Art. 359 
I. Noziun e cuntegn 
^1 Tras il contract normal da lavur vegnan fixadas disposiziuns davart la conclusiun, davart il cuntegn e davart la fin da singuls geners da relaziuns da lavur. 
^2 Per la relaziun da lavur dals lavurants en l' agricultura ed en il servetsch da chasa ston ils chantuns relaschar contracts normals da lavur che han da reglar en spezial il temp da lavur e da paus sco er las cundiziuns da lavur da las dunnas e dals giuvenils. 
^3 L' artitgel 358 è applitgabel per il contract normal da lavur confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 359a
Art. 359a 
II. Cumpetenza e procedura 
^1 Sch' il champ d' applicaziun dal contract normal da lavur s' extenda sin il territori da plirs chantuns, è il Cussegl federal cumpetent per relaschar il contract; en ils auters cas ha il chantun questa cumpetenza. 
^2 Avant che relaschar il contract normal da lavur sto quel vegnir publitgà adequatamain, fixond in termin, entaifer il qual mintgin che po far valair vardaivlamain in interess, po prender posiziun en scrit en chaussa; ultra da quai ston vegnir tadladas las federaziuns professiunalas e las uniuns d' utilitad publica interessadas. 
^3 Il contract normal da lavur entra en vigur, suenter ch' el è vegnì publitgà tenor las prescripziuns che valan per las publicaziuns uffizialas. 
^4 Per abolir e per midar in contract normal da lavur vala la medema procedura. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 360
Art. 360 
III. Effects 
^1 Las disposiziuns dal contract normal da lavur valan directamain per las relaziuns da lavur ch' èn suttamessas ad el, nun ch' i vegnia concludì insatge auter. 
^2 Il contract normal da lavur po prevair che cunvegnas, che divergeschan da singulas da sias disposiziuns, stoppian vegnir fixadas en scrit per esser valaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 360a
Art. 360a 
IV. Salaris minimals 
1. Premissas 
^1 Sch' i vegnan pajads - en ina branscha u en ina professiun - repetidamain ed en moda abusiva salaris ch' èn pli bass ch' ils salaris ch' èn usitads al lieu, en la professiun ed en la branscha, e sch' i n' è betg avant maun in contract collectiv da lavur che cuntegna disposiziuns davart ils salaris minimals e che pudess vegnir declerà sco generalmain liant, po l' autoritad cumpetenta relaschar - sin dumonda da la cumissiun tripartita tenor l' artitgel 360b - in contract normal da lavur per ina durada limitada cun l' intent da cumbatter u d' impedir abus; quest contract ha da prevair salaris minimals ch' èn differenziads tenor la regiun ed eventualmain tenor il lieu. 
^2 Ils salaris minimals na dastgan ni cuntrafar a l' interess general ni violar ils interess giustifitgads en autras branschas u en auters circuls da la populaziun. Els ston tegnair quint adequatamain dals interess da las minoritads en las branschas u en las professiuns pertutgadas, sche quests interess èn il resultat da differenzas regiunalas u da differenzas en ils manaschis. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 360b
Art. 360b 
2. Cumissiuns tripartitas 
^1 La Confederaziun e mintga chantun institueschan ina cumissiun tripartita che sa cumpona d' in dumber egual da represchentants dals patruns, dals lavurants sco er dal stadi. 
^2 Areguard l' elecziun da lur represchentants tenor l' alinea 1 han las federaziuns da patruns e da lavurants in dretg da far propostas. 
^3 Las cumissiuns observan il martgà da lavur. Sch' ellas constateschan abus en il senn da l' artitgel 360a alinea 1, emprovan ellas per regla da sa cunvegnir directamain cun ils patruns pertutgads. Sche quai na reussescha betg entaifer 2 mais, proponan ellas a l' autoritad cumpetenta da relaschar in contract normal da lavur che prevesa salaris minimals per las branschas u per las professiuns pertutgadas. 
^4 Sche la situaziun sin il martgà da lavur sa mida en las branschas pertutgadas, propona la cumissiun tripartita a l' autoritad cumpetenta da midar u d' abolir il contract normal da lavur. 
^5 Per ademplir las incumbensas ch' èn vegnidas surdadas ad ellas han las cumissiuns tripartitas il dretg da survegnir infurmaziuns en ils manaschis e da prender invista da tut ils documents ch' èn necessaris per far la retschertga. En cas da dispita decida in' autoritad che vegn designada per quest intent da la Confederaziun respectivamain dal chantun. 
^6 Sche quai è necessari per far lur scleriments, pon las cumissiuns tripartitas retrair da l' Uffizi federal da statistica - sin dumonda - las datas da persunas ch' èn cuntegnidas en contracts da lavur collectivs da firmas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 360c
Art. 360c 
3. Secret d' uffizi 
^1 Ils commembers da las cumissiuns tripartitas èn suttamess al secret d' uffizi; en spezial èn els obligads da taschair vers terzas persunas en chaussas dal manaschi u en chaussas privatas ch' els vegnan a savair en questa funcziun. 
^2 Questa obligaziun vala er suenter l' extrada or da la cumissiun tripartita. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 360d
Art. 360d 
4. Effects 
^1 Il contract normal da lavur tenor l' artitgel 360a vala er per lavurants che lavuran mo transitoricamain en il territori, nua ch' il contract è applitgabel, sco er per lavurants emprestads. 
^2 Tras ina cunvegna na dastgi betg vegnir divergià dal contract normal da lavur tenor l' artitgel 360a a disfavur dal lavurant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 360e
Art. 360e 
5. Dretg da las federaziuns da purtar plant 
Las federaziuns da patruns e da lavurants han in dretg da laschar constatar ina dretgira, sch' in patrun ademplescha il contract normal da lavur tenor l' artitgel 360a. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 360f
Art. 360f 
6. Communicaziun 
Sch' in chantun relascha in contract normal da lavur en applicaziun da l' artitgel 360a, trametta el in exemplar a l' uffizi federal cumpetent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 361
Art. 361 
A. Nunpussaivladad da midar las disposiziuns a disfavur dal lavurant e dal patrun 
^1 Tras ina cunvegna, tras in contract normal u tras in contract collectiv da lavur na dastgi vegnir divergià da las suandantas disposiziuns ni a disfavur dal lavurant ni a disfavur dal patrun: 
^2 Cunvegnas e disposiziuns da contracts collectivs e da contracts normals da lavur che divergeschan da las prescripziuns numnadas qua survart a disfavur dal patrun u dal lavurant, èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 362
Art. 362 
B. Nunpussaivladad da midar las disposiziuns a disfavur dal lavurant 
^1 Tras ina cunvegna, tras in contract normal u tras in contract collectiv da lavur na dastgi betg vegnir divergià da las suandantas disposiziuns a disfavur dal lavurant: 
^2 Cunvegnas e disposiziuns da contracts collectivs e da contracts normals da lavur che divergeschan da las prescripziuns numnadas qua survart a disfavur dal lavurant, èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 363
Art. 363 
A. Noziun 
Il contract d' execuziun da lavurs oblighescha l' interprendider d' exequir ina lavur, e l' empustader da prestar ina bunificaziun per quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 364
Art. 364 
B. Effects 
I. Obligaziuns da l' interprendider 
1. En general 
^1 L' interprendider è en general suttamess a las medemas normas da responsabladad sco il lavurant en la relaziun da lavur. 
^2 El è obligà d' exequir persunalmain la lavur u da laschar exequir quella sut sia direcziun persunala, cun excepziun dals cas, nua ch' i na dependa tenor la natira da la fatschenta betg da las qualitads persunalas da l' interprendider. 
^3 L' interprendider ha da procurar sin agens custs per ils meds auxiliars, per las iseglias e per ils utensils ch' èn necessaris per exequir la lavur, nun ch' igl existia ina isanza u ina cunvegna cuntraria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 365
Art. 365 
2. Concernent la materia furnida 
^1 Uschenavant che l' interprendider ha surpiglià da furnir la materia, è el responsabel per la qualitad da quella ed ha da dar ina garanzia sco in vendider. 
^2 La materia che vegn furnida da l' empustader ha l' interprendider da tractar cun tut quità, el ha da dar pled e fatg davart sia utilisaziun e da restituir eventuals rests a l' empustader. 
^3 Sch' i sa mussan - tar l' execuziun da la lavur - mancanzas vi da la materia che l' empustader ha furnì ubain vi dal sulom ch' è destinà per la construcziun, u sch' i resultan uschiglio relaziuns che pericliteschan l' execuziun correcta u punctuala da la lavur, ha l' interprendider d' annunziar quai immediatamain a l' empustader; en cas ch' el tralascha quai, ha el sez da purtar las consequenzas negativas che naschan tras quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 366
Art. 366 
3. Cumenzament a temp ed execuziun da la lavur tenor contract 
^1 Sche l' interprendider na cumenza betg a temp cun la lavur u sch' el retardescha l' execuziun da la lavur en ina moda che cuntrafa al contract u sch' el è - senza culpa da l' empustader - uschè ferm en retard ch' ina terminaziun punctuala da la lavur n' è betg pli da prevair, po l' empustader sa retrair dal contract senza spetgar il termin da furniziun. 
^2 Sch' igl è da prevair cun tschertezza durant l' execuziun d' ina lavur che quella vegn fatga en moda manglusa u cuntraria al contract, e quai per culpa da l' interprendider, po l' empustader fixar u laschar fixar in termin adequat per far remedi, e quai cun la smanatscha che la reparaziun u che la cuntinuaziun da la lavur vegnia surdada ad ina terza persuna sin donn e cust da l' interprendider, sch' el tralaschia da far remedi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 367
Art. 367 
4. Garanzia per mancanzas 
a. Constataziun da las mancanzas 
^1 Suenter la furniziun da l' ovra ha l' empustader, uschespert che quai è inditgà tenor l' andament ordinari da la fatschenta, d' examinar quella e da communitgar eventualas mancanzas a l' interprendider. 
^2 Mintga partida ha il dretg da pretender sin agens custs in' examinaziun da l' ovra tras in expert ed ina documentaziun da las constataziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 368
Art. 368 
b. Dretgs da l' empustader en cas da mancanzas 
^1 Sche l' ovra ha mancanzas uschè considerablas u sch' ella divergescha uschè fitg dal contract ch' ella è nunduvrabla per l' empustader u che l' approvaziun na po betg vegnir pretendida giustifitgadamain da l' empustader, po quel refusar l' ovra e pretender che l' interprendider indemniseschia il donn, sch' el è la culpa. 
^2 Sche las mancanzas e sche las divergenzas dal contract èn main gravantas, po l' empustader far ina deducziun dal pretsch che correspunda a la valur reducida da l' ovra u - sche quai na chaschuna betg custs sproporziunads a l' interprendider - er pretender che l' ovra vegnia meglierada gratuitamain e ch' ina indemnisaziun vegnia prestada, sche l' interprendider è la culpa. 
^3 En cas dad ovras che vegnan construidas sin il sulom da l' empustader e che pon vegnir allontanadas - pervia da lur natira - mo cun dischavantatgs sproporziunads ha l' empustader mo ils dretgs che vegnan numnads en il segund alinea da quest artitgel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 369
Art. 369 
c. Responsabladad da l' empustader 
Ils dretgs che l' empustader ha en cas che l' ovra ha mancanzas scrodan, sch' el ha chaschunà questas mancanzas per atgna culpa tras ordinaziuns concernent l' execuziun da la lavur ch' el ha dà cunter l' avertiment da l' interprendider ubain en autra moda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 370
Art. 370 
d. Approvaziun da l' ovra 
^1 Sche l' ovra furnida vegn approvada expressivamain u taciturnamain da l' empustader, è l' interprendider deliberà da sia responsabladad, uschenavant ch' i na sa tracta betg da mancanzas che n' eran betg da vesair a chaschun da la collaudaziun u d' ina examinaziun regulara ubain da mancanzas ch' èn vegnidas taschentadas intenziunadamain da l' interprendider. 
^2 In' approvaziun taciturna vegn supponida, sche l' empustader tralascha l' examinaziun e l' annunzia ch' è previsa da la lescha. 
^3 Sche las mancanzas sa mussan pli tard, sto l' annunzia vegnir fatga immediatamain suenter la scuverta, cas cuntrari vala l' ovra sco approvada er areguard questas mancanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 371
Art. 371 
e. Surannaziun 
^1 Ils dretgs da l' empustader pervia da mancanzas da l' ovra suranneschan 2 onns suenter la collaudaziun da l' ovra. Sche mancanzas d' ina ovra movibla ch' è vegnida integrada tenor las disposiziuns en in' ovra immovibla, han percunter chaschunà la manglusitad da l' ovra, importa il termin da surannaziun 5 onns. 
^2 Ils dretgs da l' empustader d' ina ovra immovibla pervia d' eventualas mancanzas da l' ovra suranneschan vers l' interprendider sco er vers l' architect u vers l' inschigner, che han collavurà tar l' execuziun da l' ovra, 5 onns suenter la collaudaziun da l' ovra. 
^3 Dal rest vegnan applitgadas confurm al senn las reglas davart la surannaziun dals dretgs correspundents dal cumprader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 372
Art. 372 
II. Obligaziuns da l' empustader 
1. Scadenza da la bunificaziun 
^1 L' empustader ha da pajar la bunificaziun per l' ovra il mument che quella vegn furnida. 
^2 Sche l' ovra vegn furnida en parts e sch' igl è vegnì fixà da pajar bunificaziuns parzialas, ston quellas vegnir pajadas mintgamai il mument ch' ina part vegn furnida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 373
Art. 373 
2. Autezza da la bunificaziun 
a. Surpigliada pauschala 
^1 Sche la bunificaziun è vegnida fixada gia ordavant, è l' interprendider obligà da finir l' ovra per questa summa, ed el na dastga betg pretender in augment, er sch' el ha gì dapli lavur u expensas pli grondas che quai ch' igl è stà previs. 
^2 En cas che circumstanzas extraordinarias che na pudevan betg vegnir previsas u ch' eran exclusas tenor las premissas ch' èn vegnidas supponidas da las duas partidas participadas, impedeschan u engrevgeschan però smesiradamain da finir l' ovra, po il derschader permetter tenor ses appreziar in augment dal pretsch u la schliaziun dal contract. 
^3 L' empustader ha da pajar il pretsch cumplain er, sche la finiziun da l' ovra ha chaschunà main lavur che quai ch' igl è stà previs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 374
Art. 374 
b. Fixaziun tenor la valur da la lavur 
Sch' il pretsch n' è insumma betg vegnì determinà ordavant u sch' el è vegnì determinà mo approximativamain, vegn el fixà a norma da la valur da la lavur e da las expensas da l' interprendider. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 375
Art. 375 
C. Fin dal contract 
I. Retratga, perquai ch' il preventiv è vegnì surpassà 
^1 Sch' ina calculaziun approximativa ch' è vegnida fatga en enclegientscha cun l' interprendider vegn surpassada en moda sproporziunada, e quai senza cooperaziun da l' empustader, ha quel il dretg da sa retrair dal contract, e quai tant durant sco er suenter l' execuziun da l' ovra. 
^2 En cas da construcziuns che vegnan erigidas sin il sulom da l' empustader po el pretender ch' il pretsch per la lavur vegnia reducì en moda adequata u - sche la construcziun n' è anc betg terminada - scumandar a l' interprendider da cuntinuar cun la lavur e sa retrair dal contract, indemnisond adequatamain las lavurs ch' èn gia vegnidas exequidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 376
Art. 376 
II. Perdita da l' ovra 
^1 Sche l' ovra va per casualitad a perder avant ch' ella ha pudì vegnir surdada, na po l' interprendider pretender ni in salari per sia lavur ni ina indemnisaziun da sias expensas, nun che l' empustader sa chattia en retard cun l' approvaziun da l' ovra. 
^2 La perdita da la materia ch' è ida en malura sto en quest cas vegnir purtada da quella partida che l' ha furnida. 
^3 Sche l' ovra è ida en malura pervia d' ina mancanza da la materia ch' è vegnida furnida da l' empustader ubain pervia d' ina mancanza dal sulom da construcziun ch' è vegnì mess a disposiziun ubain pervia da la moda d' exequir la lavur ch' è vegnida prescritta a l' interprendider, po quel pretender - sch' el ha rendì attent l' empustader a temp a quests privels - l' indemnisaziun da la lavur ch' el ha gia prestà e da las expensas che n' èn betg cumpigliadas en quest pajament e pretender ultra da quai ina indemnisaziun dal donn, sche l' empustader è la culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 377
Art. 377 
III. Retratga da l' empustader cunter indemnisaziun 
Uschè ditg che l' ovra n' è betg terminada, po l' empustader sa retrair da tut temp dal contract, sch' el paja la lavur ch' è gia vegnida fatga e sch' el indemnisescha cumplainamain l' interprendider. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 378
Art. 378 
IV. Nunpussaivladad d' exequir la lavur pervia da l' empustader 
^1 Sch' i daventa nunpussaivel da terminar l' ovra pervia d' ina casualitad ch' è capitada tar l' empustader, ha l' interprendider il dretg che tant la lavur ch' è vegnida prestada sco er che las expensas che n' èn betg cuntegnidas en il pretsch vegnian indemnisadas. 
^2 Sche l' empustader è la culpa ch' i n' è betg pussaivel d' exequir la lavur, po l' interprendider ultra da quai pretender ina indemnisaziun dal donn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 379
Art. 379 
V. Mort ed inabilitad da l' interprendider 
^1 Sche l' interprendider mora u sch' el daventa senza sia culpa inabel da terminar l' ovra, extingua il contract d' execuziun da lavurs, sch' el è vegnì fatg aposta resguardond las abilitads persunalas da l' interprendider. 
^2 L' empustader è obligà d' approvar e da pajar la part da la lavur da l' ovra ch' è gia vegnida exequida, uschenavant che quella è duvrabla per ella u per el. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 380
Art. 380 
A. Noziun 
Cun il contract d' ediziun s' obligheschan l' autur d' ina ovra litterara u artistica u ses successurs legals ( cedents da l' ovra) da surlaschar l' ovra ad in editur per la publitgar, e l' editur s' oblighescha da reproducir e da metter en vendita l' ovra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 381
Art. 381 
B. Effects 
I. Transferiment e garanzia dal dretg d' autur 
^1 Ils dretgs d' autur vegnan transferids a l' editur uschenavant ed uschè ditg che quai è necessari per exequir il contract d' ediziun. 
^2 Quella persuna che ceda l' ovra ha da garantir a l' editur ch' el haja il dretg da disponer da l' ovra il mument ch' il contract vegn fatg, e - sche l' ovra è protegida - ch' el haja ils dretgs d' autur vi da quella. 
^3 Sche l' ovra è gia stada surdada cumplainamain u parzialmain ad ina terza persuna per l' edir ubain sch' ella è stada publitgada cun savida da la persuna che ceda l' ovra, ha quella d' infurmar l' editur da quest fatg avant che far il contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 382
Art. 382 
II. Dretg da disponer da l' autur 
^1 Uschè ditg che las ediziuns da l' ovra, che l' editur ha il dretg da far, n' èn betg exaustas, na dastga l' autur betg disponer autramain ni da l' entira ovra ni da parts da quella per dischavantatg da l' editur. 
^2 Artitgels en gasettas e singuls tractats pli pitschens en revistas u periodicas dastga l' autur publitgar vinavant da tut temp. 
^3 Contribuziuns che fan part d' ovras collectivas u da contribuziuns pli grondas per revistas u per periodicas na dastga l' autur betg publitgar vinavant avant ch' igl èn scadids 3 mais dapi la cumparida cumpletta da la contribuziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 383
Art. 383 
III. Disposiziuns davart las ediziuns 
^1 Sch' i n' è vegnì fixà nagut concernent il dumber da las ediziuns, ha l' editur mo il dretg da publitgar in' unica ediziun. 
^2 Il dumber da l' ediziun vegn fixà da l' editur, nun ch' i saja fixà insatge auter en quest reguard; sin giavisch da l' autur ha l' editur da laschar stampar almain tants exemplars sco quai ch' igl èn necessaris per ina vendita normala e - suenter che l' emprima stampa è terminada - na dastga el betg laschar stampar novs exemplars. 
^3 Sch' il dretg d' ediziun è vegnì cedì per pliras ediziuns u per tuttas ediziuns e sche l' editur tralascha da procurar per ina nova ediziun suenter che l' ultima è stada exausta, po l' autur laschar fixar giudizialmain in termin per ina nova ediziun; suenter che quest termin è scadì, perda l' editur ses dretgs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 384
Art. 384 
IV. Reproducziun e vendita 
^1 L' editur è obligà da reproducir l' ovra en ina furma cunvegnenta senza scursanidas, senza agiuntas e senza midadas, ed el ha da render enconuschent l' ovra en moda adattada e d' applitgar ils meds usitads per avair success cun la vendita. 
^2 La fixaziun dal pretsch è chaussa da l' editur; el na dastga dentant betg periclitar la vendita cun in pretsch exagerà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 385
Art. 385 
V. Meglieraziuns e rectificaziuns 
^1 L' autur resalva il dretg da far rectificaziuns e meglieraziuns, sche quellas na violeschan betg ils interess da l' ediziun u n' augmentan betg la responsabladad da l' editur; el ha però d' indemnisar ils custs nunprevis che vegnan chaschunads da quai. 
^2 L' editur na dastga betg far ina nova ediziun u ina restampa senza dar ordavant la pussaivladad a l' autur da meglierar sia ovra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 386
Art. 386 
VI. Ediziuns cumplettas ed ediziuns singulas 
^1 Sche l' ediziun speziala da pliras ovras singulas dal medem autur è vegnida surlaschada ad ina chasa editura, na dat quai betg er il dretg a l' editur da far in' ediziun cumpletta da questas ovras. 
^2 Medemamain n' ha l' editur che posseda il dretg d' edir in' ediziun cumpletta u in' entira spezia d' ovras dal medem autur betg il dretg da publitgar ediziuns spezialas da las singulas ovras. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 387
Art. 387 
VII. Dretg da translatar 
Il dretg da laschar far ina translaziun d' ina ovra è resalvà exclusivamain a l' autur, nun ch' igl existia in' autra cunvegna cun l' editur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 388
Art. 388 
VIII. Onurari da l' autur 
1. Autezza da l' onurari 
^1 L' autur ha il dretg da survegnir in onurari, sch' igl era - tenor las circumstanzas - da far quint che l' ovra vegnia cedida mo cunter in onurari. 
^2 L' autezza da l' onurari vegn fixada dal derschader sin basa d' in giudicat d' experts. 
^3 Sche l' editur ha il dretg da far pliras ediziuns, vegni supponì che l' onurari e che las ulteriuras cundiziuns contractualas, ch' èn vegnidas fixadas per l' emprima ediziun, valian er per tut las autras ediziuns che suondan. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 389
Art. 389 
2. Scadenza, rendaquint ed exemplars gratuits 
^1 L' onurari sto vegnir pajà, uschespert che l' entira ovra cumpara u, sch' ella cumpara en parts ( toms, carnets, fegls), uschespert che la part è stampada ed è pronta per la vendita. 
^2 Sche l' onurari vegn fatg dependent cumplainamain u parzialmain dal resultat da la vendita, è l' editur obligà da preschentar tenor l' usit in rendaquint e la cumprova da la vendita. 
^3 L' autur ha il dretg da survegnir il dumber usità d' exemplars gratuits, nun ch' igl existia in' autra cunvegna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 390
Art. 390 
C. Fin dal contract 
I. Perdita da l' ovra 
^1 Sche l' ovra va per casualitad a perder suenter ch' ella è vegnida furnida a l' editur, è quel obligà da pajar l' onurari malgrà quai. 
^2 Sche l' autur ha anc in segund exemplar da l' ovra ch' è ida a perder, sto el surlaschar quel a l' editur; cas cuntrari è el obligà da refar l' ovra, sche quai è pussaivel cun pitschna fadia. 
^3 En tuts dus cas ha el il dretg da survegnir ina indemnisaziun adequata. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 391
Art. 391 
II. Perdita da l' ediziun 
^1 Sche l' ediziun che l' editur ha gia fatg da l' ovra va per casualitad cumplainamain u parzialmain a perder avant ch' ella è vegnida vendida, ha l' editur il dretg da reproducir sin ses custs ils exemplars ch' èn ids a perder, senza che l' autur possia pretender in nov onurari per quai. 
^2 L' editur è obligà da reproducir ils exemplars ch' èn ids a perder, sche quai po vegnir fatg senza custs sproporziunads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 392
Art. 392 
III. Motivs che sa chattan en la persuna da l' autur e da l' editur 
^1 Il contract d' ediziun extingua, sche l' autur mora avant che terminar l' ovra ubain daventa inabel u è - senza sia culpa - impedì da la terminar. 
^2 Per cuntinuar cumplainamain u parzialmain cun il contract d' ediziun po il derschader excepziunalmain permetter ed ordinar il necessari, sche quai para d' esser pussaivel e giustifitgà. 
^3 Sche l' editur fa concurs, po l' autur surdar quella ad in auter editur, nun ch' i vegnia dà ina garanzia ad el che las obligaziuns, che n' èn anc betg scadidas il mument da la decleraziun da concurs, vegnian ademplidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 393
Art. 393 
D. Elavuraziun d' ina ovra tenor il plan da l' editur 
^1 Sch' in autur u sche plirs auturs surpiglian d' elavurar in' ovra tenor il plan da l' editur, han els mo il dretg da survegnir l' onurari ch' è vegnì fixà en quest contract. 
^2 Il dretg d' autur vi da l' ovra appartegna a l' editur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 394
Art. 394 
A. Noziun 
^1 Cun acceptar in mandat s' oblighescha il mandatari d' exequir tenor contract las fatschentas u ils servetschs ch' èn vegnids surdads ad el. 
^2 Contracts davart prestaziuns da lavur che n' èn betg suttamess ad ina spezia da contract particulara tenor questa lescha, suttastattan a las prescripziuns davart il mandat. 
^3 I sto vegnir pajada ina indemnisaziun, sch' ella è vegnida concludida u sch' ella è usitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 395
Art. 395 
B. Furmaziun dal contract 
Sco acceptà vala in mandat che n' è betg vegnì refusà immediatamain, sch' el sa referescha a l' adempliment da fatschentas ch' il mandatari exequescha grazia a sia nominaziun uffiziala u en il rom da sia professiun ubain per l' execuziun da las qualas el è sa recumandà publicamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 396
Art. 396 
C. Effects 
I. Dimensiun dal mandat 
^1 Sche la dimensiun dal mandat n' è betg vegnida designada expressivamain, vegn ella determinada tras la natira da la fatschenta che sto vegnir exequida. 
^2 Il mandat cuntegna en spezial er l' autorisaziun per ils acts giuridics ch' èn necessaris per exequir il mandat. 
^3 In' autorisaziun speziala basegna il mandatari sch' i sa tracta d' instradar in process, da far in' enclegientscha, d' acceptar ina dretgira da cumpromiss, da surpigliar obligaziuns che pertutgan cambialas, d' alienar u d' engrevgiar bains immobigliars u da far donaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 397
Art. 397 
II. Obligaziun dal mandatari 
1. Execuziun tenor las prescripziuns 
^1 Sch' il mandant ha formulà ina prescripziun, co che la fatschenta surdada stoppia vegnir ademplida, dastga il mandatari divergiar da questa prescripziun mo, uschenavant ch' i n' è betg cunvegnent da dumandar ina permissiun dal mandant e sch' i po ultra da quai vegnir supponì ch' il mandant l' avess dada, sch' el avess gì enconuschientscha dals fatgs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 397a
Art. 397a 
1. Obligaziun d' annunzia 
Sch' il mandant daventa probablamain permanentamain inabel da giuditgar, sto il mandatari infurmar l' autoritad da protecziun da creschids al domicil dal mandant, sch' ina tala annunzia para inditgada per mantegnair ils interess. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 398
Art. 398 
2. Responsabladad per in' execuziun buna e fidaivla 
a. En general 
^1 Il mandatari è en general suttamess a las medemas normas da responsabladad sco il lavurant en la relaziun da lavur. 
^2 El è responsabel vers il mandant per exequir bain ed en moda fidaivla la fatschenta ch' è vegnida surdada ad el. 
^3 El sto ademplir persunalmain la fatschenta, nun ch' el haja l' autorisaziun u nun ch' el saja sfurzà tras las circumstanzas da la surdar ad ina terza persuna, ubain sch' ina substituziun vegn - tenor isanza - resguardada sco admessa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 399
Art. 399 
b. En cas da transferiment ad ina terza persuna 
^1 Sch' il mandatari ha transferì nunautorisadamain l' adempliment da la fatschenta ad ina terza persuna, è el responsabel per ils acts da tal, sco sche quai fissan ses agens acts. 
^2 Sch' el era autorisà da sa laschar substituir, è el mo responsabel d' avair tschernì ed instruì la terza persuna cun la premura necessaria. 
^3 En tuts dus cas po il mandant far valair ils dretgs ch' il mandatari ha vers la terza persuna directamain cunter quella. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 400
Art. 400 
3. Rendaquint 
^1 Sin dumonda dal mandant è il mandatari da tut temp obligà da dar pled e fatg davart l' execuziun dal mandat e da restituir tut quai ch' è vegnì consegnà ad el en quest connex per tge motiv ch' i saja. 
^2 Sch' el è en retard cun il pajament da daners, ha el da pajar in tschains per quests daners. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 401
Art. 401 
4. Transferiment dals dretgs acquistads 
^1 Sch' il mandatari ha acquistà en ses agen num dretgs da pretensiun vers terzas persunas al quint dal mandant, vegnan quels transferids al mandant, uschespert che quel ha ademplì tut sias obligaziuns ch' èn naschidas tras il mandat. 
^2 Quai vala er vers la massa, sch' il mandatari ha fatg concurs. 
^3 Medemamain po il mandant - en cas da concurs dal mandatari - pretender las chaussas moviblas che quel ha acquistà sco proprietad en ses agen num, dentant sin quint dal mandant. Resalvà resta il dretg da retenziun dal mandatari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 402
Art. 402 
III. Obligaziuns dal mandant 
^1 Il mandant è obligà da restituir al mandatari las expensas e las anticipaziuns - inclusiv ils tschains - che quel ha fatg cun exequir correctamain il mandat, e da deliberar quel da tut las obligaziuns ch' el ha surpiglià. 
^2 El è ultra da quai responsabel vers il mandatari per il donn ch' è naschì tras il mandat, nun ch' el possia cumprovar ch' il donn saja vegnì chaschunà senza sia culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 403
Art. 403 
IV. Responsabladad da pliras persunas 
^1 Sche pliras persunas han surdà communablamain in mandat, èn ellas responsablas en moda solidarica vers il mandatari. 
^2 Sche pliras persunas han surpiglià communablamain in mandat, èn ellas responsablas en moda solidarica e pon obligar il mandant mo tras acts communabels, nun ch' ellas sajan autorisadas da transferir l' adempliment dal mandat ad ina terza persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 404
Art. 404 
D. Finiziun 
I. Motivs 
1. Revocaziun, desditga 
^1 Il mandat po vegnir revocà u desditg da tut temp da mintga partida. 
^2 Sche quai succeda dentant da temp maladattà, è la partida che sa retira obligada d' indemnisar il donn che vegn chaschunà a l' autra partida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 405
Art. 405 
2. Mort, inabilitad d' agir, concurs 
^1 Sch' i n' è betg fixà il cuntrari u sche quai na resulta betg tras la natira da l' act giuridic, extingua il mandat cun la perdita da l' abilitad d' agir correspundenta, cun il concurs, cun la mort u cun la decleraziun da spariziun dal mandant u dal mandatari. 
^2 Sche l' extincziun dal mandat periclitescha dentant ils interess dal mandant, èn il mandatari, ses ertavels u ses represchentant obligads da procurar ch' i vegnia cuntinuà cun la fatschenta fin ch' il mandant, ses ertavels u ses represchentant èn en cas da far quai sez. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406
Art. 406 
II. Effect da l' extincziun 
Il mandant u ses ertavel è obligà da laschar exequir il mandatari las fatschentas ch' el ha manà avant che avair survegnì enconuschientscha da l' extincziun dal mandat, sco sch' il mandat existiss anc adina. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406a
Art. 406a 
A. Noziun e dretg applitgabel 
^1 Tgi che accepta in mandat per l' intermediaziun da maridaglias u da partenadis, s' oblighescha d' intermediar - cunter ina indemnisaziun - persunas al mandant per ina lètg u per in partenadi fix. 
^2 Per l' intermediaziun da maridaglias u da partenadis èn applitgablas cumplementarmain las prescripziuns davart il mandat simpel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406b
Art. 406b 
B. Intermediaziun da persunas da l' exteriur u a persunas da l' exteriur 
I. Custs dal viadi da return 
^1 Sche la persuna intermediada vegn da l' exteriur en Svizra u sch' ella va a l' exteriur, sto il mandatari indemnisar ad ella ils custs dal viadi da return, sche quel vegn fatg entaifer 6 mais dapi l' arriv. 
^2 Las pretensiuns che la persuna, che duai vegnir intermediada, ha vers il mandatari vegnan transferidas cun tut ils dretgs a la communitad, sche quella ha pajà ils custs dal viadi da return. 
^3 Il mandatari po pretender dal mandant ina indemnisaziun dals custs dal viadi da return mo en il rom da l' import maximal ch' è previs en il contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406c
Art. 406c 
II. Obligaziun da dumandar ina permissiun 
^1 L' intermediaziun professiunala da maridaglias u da partenadis da persunas da l' exteriur u a persunas da l' exteriur basegna la permissiun d' in post che vegn designà dal dretg chantunal e suttastat a la surveglianza da quest post. 
^2 Il Cussegl federal relascha las prescripziuns executivas e regla en spezial: 
a. las premissas e la durada da la permissiun; 
b. las sancziuns che vegnan pronunziadas vers il mandatari en cas da cuntravenziuns; 
c. l' obligaziun dal mandatari da garantir ils custs per il viadi da return da las persunas che duain vegnir intermediadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406d
Art. 406d 
C. Furma e cuntegn 
Il contract è mo valaivel, sch' el vegn fixà en scrit e sch' el cuntegna las suandantas indicaziuns: 
1. il num ed il domicil da las partidas; 
2. il dumber e la spezia da las prestaziuns, per las qualas il mandatari s' oblighescha, sco er l' autezza da l' indemnisaziun e dals custs ch' èn colliads cun mintga prestaziun, en spezial la taxa d' inscripziun; 
3. l' import maximal da l' indemnisaziun ch' il mandant debitescha al mandatari, sche quel ha pajà ils custs dal viadi da return en cas d' ina intermediaziun da persunas da l' exteriur u a persunas da l' exteriur ( art. 406b); 
4. las cundiziuns da pajament; 
5. il dretg dal mandant da sa retrair dal contract entaifer 7 dis en scrit e senza stuair pajar ina indemnisaziun; 
6. il scumond per il mandatari d' acceptar in pajament avant ch' il termin da 7 dis è scadì; 
7. il dretg dal mandant da desdir da tut temp il contract senza stuair pajar ina indemnisaziun, cun resalva da l' obligaziun da prestar ina indemnisaziun pervia d' ina desditga da temp maladattà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406e
Art. 406e 
D. Entrada en vigur, retratga 
^1 Per il mandant entra il contract en vigur pir 7 dis suenter ch' el ha survegnì ina copia dal contract ch' è vegnì suttascrit da tuttas duas partidas. Entaifer quest termin po il mandant declerar en scrit al mandatari ch' el sa retiria dal contract. Ina renunzia a quest dretg ch' è vegnida declerada ordavant è nunlianta. I basta, sche la decleraziun da retratga vegn messa sin posta il 7avel di dal termin. 
^2 Avant ch' il termin da 7 dis è scadì, na dastga il mandatari betg pretender in pajament dal mandant. 
^3 Sch' il mandant sa retira dal contract, na dastgi vegnir pretendì nagina indemnisaziun dad el. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406f
Art. 406f 
E. Decleraziun da retratga e desditga 
La decleraziun da retratga e la desditga ston vegnir fatgas en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406g
Art. 406g 
F. Infurmaziun e protecziun da datas 
^1 Avant che suttascriver il contract e durant la durada dal contract infurmescha il mandatari il mandant davart difficultads spezialas che pon - en vista a las relaziuns persunalas dal mandant - resultar tras l' adempliment dal mandat. 
^2 Tar l' elavuraziun da las datas persunalas dal mandant è il mandatari suttamess a l' obligaziun da la secretezza; las disposiziuns da la Lescha federala dals 19 da zercladur 1992 davart la protecziun da datas restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 406h
Art. 406h 
G. Reducziun 
Sch' igl èn vegnids concludids indemnisaziuns u custs sproporziunads, po la dretgira - sin dumonda dal mandant - reducir talas u tals ad in import adequat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 407
Art. 407 
A. La brev da credit 
^1 Brevs da credit, cun las qualas l' adressader incumbensescha l' adressat, cun u senza inditgar in import maximal, da pajar ad ina persuna determinada ils imports pretendids, vegnan giuditgadas tenor las prescripziuns davart il mandat e davart l' assegnaziun. 
^2 Sch' i n' è betg inditgà in import maximal, ha l' adressat - en cas da pretensiuns che na correspundan evidentamain betg a las relaziuns da las persunas pertutgadas - da communitgar quai a l' adressader e da refusar il pajament, fin ch' el ha retschavì ina directiva da quel. 
^3 Il mandat ch' è cuntegnì en la brev da credit vala mo alura sco acceptà, sch' i vegn inditgà expressivamain in tschert import en l' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 408
Art. 408 
B. Il mandat da credit 
I. Noziun e furma 
^1 Sch' ina persuna ha survegnì ed acceptà in mandat da conceder u da renovar in credit ad ina terza persuna, saja quai en l' agen num e sin agen quint, dentant sut la responsabladad dal mandant, è il mandant responsabel sco in garant, nun ch' il mandatari haja surpassà ils cunfins dal mandat da credit. 
^2 Per questa obligaziun dovri la decleraziun en scrit dal mandant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 409
Art. 409 
II. Inabilitad da la terza persuna da far in contract 
Il mandant na po betg far l' objecziun vers il mandatari che la terza persuna na saja betg stada abla da surpigliar persunalmain il debit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 410
Art. 410 
III. Prorogaziun arbitrara 
La responsabladad dal mandant extingua, sch' il mandatari ha concedì arbitrariamain ina prorogaziun a la terza persuna u sch' el ha tralaschà da proceder cunter quella tenor las directivas dal mandant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 411
Art. 411 
IV. Relaziun tranter il mandant e la terza persuna 
La relaziun giuridica tranter il mandant e la terza persuna, a la quala è vegnì concedì in credit, vegn giuditgada tenor las disposiziuns davart la relaziun giuridica tranter il garant ed il debitur principal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 412
Art. 412 
A. Noziun e furma 
^1 Tras il contract d' intermediaziun survegn l' intermediatur il mandat d' inditgar cunter ina indemnisaziun a l' autra partida in' occasiun da far in contract u d' intermediar la conclusiun d' in contract. 
^2 Il contract d' intermediaziun suttastat en general a las prescripziuns davart il mandant simpel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 413
Art. 413 
B. Salari da l' intermediatur 
I. Furmaziun 
^1 L' intermediatur ha il dretg da survegnir ses salari, uschespert ch' il contract è reussì en consequenza da l' indicaziun u da l' intermediaziun da l' intermediatur. 
^2 Sch' il contract vegn fatg cun ina cundiziun suspensiva, po il salari per l' intermediaziun vegnir pretendì pir, cur che la cundiziun è ademplida. 
^3 Uschenavant ch' il contract garantescha a l' intermediatur che sias expensas vegnian indemnisadas, po el pretender questa indemnisaziun er, sche la fatschenta n' è betg reussida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 414
Art. 414 
II. Fixaziun 
Sche l' import da l' indemnisaziun na vegn betg fixà, vala ina taxa, nua ch' igl exista ina tala, u, en cas ch' ina tala taxa manca, il salari usità sco concludì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 415
Art. 415 
III. Perdita dal dretg da survegnir in salari 
Sche l' intermediatur è stà activ per l' auter en ina moda che cuntrafa al contract ubain sch' el è sa laschà empermetter er da l' auter in salari en in cas, che cuntrafa a la buna fai, na po el pretender da ses mandant ni il salari ni l' indemnisaziun da las expensas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 416
Art. 416 
IV. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 417
Art. 417 
V. Reducziun 
Sch' igl è vegnì concludì in salari sproporziunà per l' intermediatur per inditgar l' occasiun da far in contract individual da lavur u da cumprar in bain immobigliar ubain per intermediar in tal contract u ina tala cumpra, po il derschader - sin dumonda dal debitur - reducir quest salari ad in import adequat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418
Art. 418 
C. Resalva dal dretg chantunal 
I resta resalvà als chantuns da far prescripziuns spezialas davart las activitads dals agents da bursa, dals intermediaturs sco er dals intermediaturs da plazzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418a
Art. 418a 
A. En general 
I. Noziun 
^1 Agent è, tgi che surpiglia l' obligaziun d' intermediar permanentamain fatschentas ad in mandant u a plirs mandants ubain da concluder fatschentas en lur num e sin lur quint, senza ch' el stettia en ina relaziun da lavur cun ils mandants. 
^2 Per agents che exequeschan in' activitad d' agent mo sco professiun accessorica vegnan las prescripziuns da quest chapitel applitgadas mo uschenavant che las partidas n' han betg concludì insatge auter en scrit. Las prescripziuns davart il delcredere, davart il scumond da far concurrenza e davart la schliaziun dal contract per motivs impurtants na dastgan betg vegnir exclusas a disfavur da l' agent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418b
Art. 418b 
II. Dretg applitgabel 
^1 Las prescripziuns davart il contract d' intermediaziun èn applitgablas per l' agent che intermediescha fatschentas, quellas davart la cumissiun per l' agent che concluda fatschentas. 
^2 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418c
Art. 418c 
B. Obligaziuns da l' agent 
I. En general e delcredere 
^1 L' agent defenda ils interess dal mandant cun il quità d' in bun commerziant. 
^2 El dastga er esser activ per auters mandants, nun ch' i saja vegnì concludì insatge auter en scrit. 
^3 In' obligaziun da star bun per il pajament u per in auter adempliment da las obligaziuns dal client ubain da surpigliar dal tuttafatg u parzialmain ils custs per incassar pretensiuns po el surpigliar mo, sche questa obligaziun è vegnida fixada en scrit. L' agent survegn tras quai in dretg da survegnir ina indemnisaziun speziala adequata, e quest dretg na po betg vegnir exclus. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418d
Art. 418d 
II. Obligaziun da discreziun e scumond da far concurrenza 
^1 L' agent na dastga - er suenter ch' il contract è terminà - betg far diever u communitgar ad auters secrets da fatschenta dal mandant, ch' èn vegnids confidads ubain ch' èn vegnids enconuschents ad el sin basa da la relaziun d' agentura. 
^2 Las disposiziuns davart il contract da servetsch èn applitgablas correspundentamain per contracts che cuntegnan scumonds da far concurrenza. Sche las partidas han concludì in scumond da far concurrenza, ha l' agent - a la fin dal contract - in dretg da survegnir ina indemnisaziun speziala adequata, e quest dretg na po betg vegnir exclus. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418e
Art. 418e 
C. Autorisaziun da represchentanza 
^1 L' agent è mo autorisà d' intermediar fatschentas, da retschaiver reclamaziuns da mancanzas ed autras decleraziuns, cun las qualas il client fa valair u sa resalva ses dretg che nascha tras prestaziuns manglusas dal mandant, e da far valair ils dretgs ch' il mandant ha per garantir la cumprova. 
^2 Perencunter n' è el betg autorisà d' acceptar pajaments, da conceder termins da pajament u da concluder autras midadas dal contract cun ils clients. 
^3 Ils artitgels 34 e 44 alinea 3 da la Lescha federala dals 2 d' avrigl 1908 davart il contract d' assicuranza restan resalvads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418f
Art. 418f 
D. Obligaziuns dal mandant 
I. En general 
^1 Il mandant ha da far tut per pussibilitar a l' agent d' exequir sia activitad cun success. En spezial ha el d' al metter a disposiziun ils documents necessaris. 
^2 El ha da communitgar immediatamain als agents, sch' el prevesa che fatschentas pon u duain vegnir fatgas mo en ina dimensiun ch' è considerablamain pli pitschna che quai ch' è stà concludì u che po vegnir spetgà tenor las circumstanzas. 
^3 Sch' igl è vegnì attribuì in tschert territori u ina tscherta clientella a l' agent, s' occupa quel exclusivamain da quest territori u da questa clientella, nun ch' i saja vegnì concludì insatge auter en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418g
Art. 418g 
II. Provisiun 
1. Provisiun per l' intermediaziun e per la conclusiun 
A. Dimensiun e furmaziun 
^1 L' agent ha il dretg da survegnir la provisiun concludida u usitada per tut las fatschentas ch' el ha intermedià u fatg durant la relaziun d' agentura, sco er - en cas ch' i mancan autras cunvegnas en scrit - per quellas fatschentas che vegnan fatgas dal mandant durant la relaziun d' agentura senza sia cooperaziun, sch' el ha gudagnà la terza persuna sco clienta per talas fatschentas. 
^2 L' agent, al qual è vegnì attribuì exclusivamain in tschert territori u ina tscherta clientella, ha il dretg da survegnir la provisiun concludida u - en cas ch' i manca ina cunvegna - da survegnir la provisiun usitada per tut las fatschentas che vegnan fatgas durant la relaziun d' agentura cun persunas da quest territori u cun questa clientella. 
^3 Il dretg da survegnir la provisiun nascha, uschespert che la fatschenta è vegnida concludida valaivlamain cun il client, nun ch' i saja vegnì concludì insatge auter en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418h
Art. 418h 
b. Perdita dal dretg da survegnir ina provisiun 
^1 L' agent perda posteriuramain ses dretg da survegnir ina provisiun, sche l' execuziun d' ina fatschenta concludida na vegn betg realisada per in motiv ch' il mandant na po betg responsar. 
^2 Quest dretg scada però dal tuttafatg, sche la cuntraprestaziun per las prestaziuns ch' èn gia vegnidas fatgas dal mandant na vegn betg ademplida u vegn ademplida mo uschia ch' ins na po betg pretender dal mandant da pajar ina provisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418i
Art. 418i 
c. Termin da pajament 
Uschenavant ch' i n' exista betg ina cunvegna u ina isanza cuntraria, vegn la provisiun pajada a la fin da quel mez onn da l' onn chalendar, en il qual la fatschenta è vegnida fatga; pertutgant fatschentas d' assicuranza vegn la provisiun dentant pajada a norma dal pajament da l' emprima premia annuala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418k
Art. 418k 
d. Rendaquint 
^1 Sche l' agent n' è betg obligà tras ina cunvegna en scrit da preschentar in rendaquint da sias provisiuns, sto il mandant consegnar a l' agent per mintga termin da pajament in rendaquint en scrit, inditgond las fatschentas che dattan il dretg da survegnir ina provisiun. 
^2 Sin dumonda sto il mandant dar a l' agent invista dals cudeschs e dals mussaments ch' èn decisivs per il rendaquint. L' agent na po betg renunziar gia ordavant a quest dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418l
Art. 418l 
2. Provisiun d' incassament 
^1 Uschenavant ch' i n' exista betg ina cunvegna u ina isanza cuntraria, ha l' agent il dretg da survegnir ina provisiun d' incassament per ils imports ch' el ha incassà en num dal mandant u ch' el ha consegna a quel. 
^2 Cur che la relaziun d' agentura vegn terminada, scrodan il dretg d' incassament da l' agent sco er ses dretg da survegnir ulteriuras provisiuns d' incassament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418m
Art. 418m 
III. Impediment da lavurar 
^1 Il mandant ha da pajar ina indemnisaziun adequata a l' agent, sch' el impedescha l' agent per atgna culpa - violond sias obligaziuns legalas u contractualas - da gudagnar sia provisiun en la dimensiun ch' è vegnida concludida u che po vegnir spetgada tenor las circumstanzas. Ina cunvegna cuntraria è nunvalaivla. 
^2 Sch' in agent, che na dastga betg esser activ per in auter mandant il medem mument, vegn impedì senza sia culpa tras ina malsogna, tras servetsch militar svizzer obligatoric u tras motivs sumegliants d' exequir sia activitad, ha el - per in temp relativamain curt - il dretg da survegnir ina indemnisaziun adequata a norma da la perdita da gudogn ch' è resultada, sche la relaziun d' agentura ha durà almain 1 onn. L' agent na po betg renunziar gia ordavant a quest dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418n
Art. 418n 
IV. Custs ed expensas 
^1 Uschenavant ch' i n' exista betg ina cunvegna u ina isanza cuntraria, n' ha l' agent nagin dretg da survegnir ina indemnisaziun per ils custs e per las expensas ch' èn resultads tras la gestiun regulara da sia fatschenta, dentant bain per ils custs e per las expensas ch' el ha surpiglià per incumbensa speziala dal mandant ubain sco ses administratur senza mandat, sco expensas da vitgiras e dazis. 
^2 L' obligaziun da prestar indemnisaziuns na dependa betg dal fatg, sche l' act giuridic reussescha u betg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418o
Art. 418o 
V. Dretg da retenziun 
^1 Per garantir las pretensiuns scadentas che resultan tras la relaziun d' agentura ed - en cas d' insolvenza dal mandant - er las pretensiuns betg scadentas, ha l' agent in dretg da retenziun vi da las chaussas moviblas e vi da las vaglias ch' el posseda sin basa da la relaziun d' agentura, sco er vi dals pajaments ch' el ha prendì en consegna da terzas persunas sin basa da ses plainpudair d' incassament. A quest dretg da retenziun na po l' agent betg renunziar ordavant. 
^2 Il dretg da retenziun na po betg vegnir applitgà per tariffas da pretschs e per glistas da clients. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418p
Art. 418p 
E. Finiziun 
I. Scadenza dal temp fixà 
^1 Sch' il contract d' agentura è vegnì fatg per in tschert temp u sch' in tal resulta tras l' intent dal contract, finescha el er senza ina desditga, cur che quest temp è scadì. 
^2 Sch' in contract d' agentura ch' è vegnì fatg per in tschert temp vegn cuntinuà taciturnamain da tuttas duas partidas, suenter che quest temp è scadì, vala il contract sco renovà per la medema durada, dentant maximalmain per 1 onn. 
^3 Sch' in contract po vegnir schlià mo cun ina desditga, vala el sco renovà, sche questa desditga vegn tralaschada da tuttas duas partidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418q
Art. 418q 
II. Desditga 
1. En general 
^1 Sch' in contract d' agentura n' è betg vegnì fatg per in tschert temp e sch' in tal na resulta er betg tras l' intent dal contract, po el vegnir desditg en l' emprim onn da sia durada da tuttas duas partidas per la fin dal mais chalendar che suonda il mais da la desditga. In termin da desditga pli curt sto vegnir fixà en scrit. 
^2 Sche la relaziun da contract ha durà almain 1 onn, po ella vegnir desditga cun in termin da 2 mais per la fin d' in quartal chalendar. I po dentant vegnir concludì in termin da desditga pli lung u in auter termin final. 
^3 I na dastgan betg vegnir concludids termins da desditga ch' èn differents per il mandat e per l' agent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418r
Art. 418r 
2. Per motivs impurtants 
^1 Per motivs impurtants po tant il mandant sco er l' agent schliar da tut temp immediatamain il contract. 
^2 Las disposiziuns davart il contract da servetsch èn applitgablas correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418s
Art. 418s 
III. Mort, inabilitad d' agir, concurs 
^1 La relaziun d' agentura extingua cun la mort e cun la perdita da l' abilitad d' agir da l' agent sco er cun il concurs dal mandant. 
^2 Cun la mort dal mandant extingua la relaziun d' agentura, sch' il mandat è vegnì acceptà essenzialmain resguardond sia persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418t
Art. 418t 
IV. Dretgs da l' agent 
1. Provisiun 
^1 Sch' in client che l' agent ha gudagnà durant la relaziun d' agentura fa in' empustaziun supplementara, exista il dretg da l' agent da survegnir ina provisiun mo, sche l' empustaziun è entrada avant la terminaziun da la relaziun d' agentura, nun ch' igl existia ina cunvegna u ina isanza cuntraria. 
^2 Cun la terminaziun da la relaziun d' agentura scadan tut ils dretgs da l' agent da survegnir ina provisiun u ina indemnisaziun. 
^3 Per fatschentas ch' èn d' ademplir cumplainamain u parzialmain pir suenter la terminaziun da la relaziun d' agentura, poi vegnir concludì en scrit in termin posteriur per la scadenza dal dretg da survegnir ina provisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418u
Art. 418u 
2. Indemnisaziun per la clientella 
^1 Sche l' agent ha augmentà - grazia a sia activitad - essenzialmain la clientella dal mandant e sche quel u sche ses successur legal ha avantatgs considerabels sin basa da las relaziuns da fatschenta cun la clientella gudagnada er suenter la terminaziun da la relaziun d' agentura, han l' agent u ses ertavels, uschenavant che quai è giustifitgà, in dretg da survegnir ina indemnisaziun adequata, e quest dretg na po betg vegnir exclus. 
^2 Quest dretg importa maximalmain in gudogn annual net da questa relaziun da contract, calculà tenor la media dals ultims 5 onns u, sche la relaziun n' ha betg durà uschè ditg, tenor la media da la durada effectiva dal contract. 
^3 In dretg da survegnir ina indemnisaziun n' exista betg, sche la relaziun d' agentura è vegnida schliada per in motiv che l' agent ha da responsar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 418v
Art. 418v 
V. Obligaziuns da restituziun 
Il mument che la relaziun d' agentura vegn terminada ha mintga partida contrahenta da restituir a l' autra partida contrahenta tut quai ch' ella ha survegnì dad ella u da terzas persunas - per la durada da la relaziun d' agentura - a quint da l' autra partida contrahenta. Resalvads restan ils dretgs da retenziun da las partidas contrahentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 419
Art. 419 
A. Posiziun da l' administratur 
I. Spezia da l' execuziun 
Tgi che procura ina fatschenta per in' autra persuna senza avair in mandat da tala, è obligà d' exequir la fatschenta surpigliada uschia che quai correspunda a l' avantatg ed a l' intenziun presumtiva da l' autra persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 420
Art. 420 
II. Responsabladad da l' administratur en general 
^1 L' administratur è responsabel per mintga negligientscha. 
^2 Sia responsabladad sto dentant vegnir giuditgada en moda main severa, sch' el ha agì per impedir in donn che ha smanatschà il patrun. 
^3 Sch' el ha exequì la gestiun cunter la voluntad expressiva u mussada autramain dal patrun e sche ses scumond n' è betg stà immoral u illegal, è el er responsabel per la casualitad, nun ch' el possia cumprovar che la casualitad fiss entrada er senza sia intervenziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 421
Art. 421 
III. Responsabladad da l' administratur ch' è incapabel da far in contract 
^1 Sche l' administratur è stà incapabel da s' obligar cun contracts, è el responsabel per sia gestiun mo uschenavant ch' el è s' enritgì ubain uschenavant ch' el è sa privà da l' enritgiment cun malart. 
^2 Resalvada resta ina responsabladad pli extendida che deriva dad acts illegals. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 422
Art. 422 
B. Posiziun dal patrun 
I. Gestiun en l' interess dal patrun 
^1 Sche l' administratur ha stuì surpigliar la gestiun d' ina fatschenta pervia da l' interess dal patrun, è quel obligà da pajar al manader da fatschenta tut las anticipaziuns ch' èn stadas necessarias u utilas ed adattadas a las relaziuns, inclusiv ils tschains, e da deliberar l' administratur en la medema dimensiun da las obligaziuns ch' el ha surpiglià sco er da prestar indemnisaziun per auters donns tenor liber appreziar dal derschader. 
^2 Quest dretg ha l' administratur, sch' el ha agì cun la premura necessaria, er alura, sch' il resultat intenziunà n' è betg vegnì cuntanschì. 
^3 Sche las anticipaziuns na ston betg vegnir indemnisadas a l' administratur, ha el il dretg da prender quai ch' el ha mess a disposiziun tenor las prescripziuns da l' enritgiment nungiustifitgà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 423
Art. 423 
II. Gestiun en l' interess da l' administratur 
^1 Sche la gestiun n' è betg vegnida exequida resguardond ils interess da l' administratur, ha quel tuttina il dretg da s' acquistar ils avantatgs che resultan tras la gestiun da la fatschenta. 
^2 Il patrun è obligà d' indemnisar l' administratur e da deliberar quel mo uschenavant ch' el è s' enritgì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 424
Art. 424 
III. Approvaziun da la gestiun 
Sche la gestiun vegn approvada posteriuramain dal patrun, vegnan applitgadas las prescripziuns davart il mandat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 425
Art. 425 
A. Cumissiun da cumpra e da vendita 
I. Noziun 
^1 Cumissiunari da cumpra u da vendita è quella persuna che surpiglia d' exequir cunter ina taxa da cumissiun ( provisiun) la cumpra u la vendita da chaussas moviblas u da vaglias en ses agen num, dentant sin quint d' ina autra persuna ( dal committent). 
^2 Per la relaziun da cumissiun vegnan applitgadas las prescripziuns davart il mandat, nun che las disposiziuns da quest titel cuntegnian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 426
Art. 426 
II. Obligaziuns dal cumissiunari 
1. Obligaziun d' annunzia, assicuranza 
^1 Il cumissiunari ha da dar las infurmaziuns necessarias al committent ed en spezial d' annunziar a quel immediatamain l' execuziun dal mandat. 
^2 El è mo obligà d' assicurar la rauba ch' el ha surpiglià en cumissiun, sch' el ha survegnì l' incumbensa dal committent da far quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 427
Art. 427 
2. Tractament da la rauba en cumissiun 
^1 Sche la rauba en cumissiun, ch' è vegnida consegnada per la vendita, sa chatta en in stadi ch' è visiblamain manglus, ha il cumissiunari da defender ils dretgs vers il transportader da la rauba, da procurar per la cumprova dal stadi manglus da la rauba ed - uschenavant che quai è pussaivel - per il mantegniment da la rauba e d' infurmar immediatamain il committent. 
^2 Sch' il cumissiunari tralascha questas obligaziuns, è el responsabel per il donn che resulta tras sia tralaschada. 
^3 Sch' igl exista in privel che la rauba en cumissiun, ch' è vegnida consegnada per la vendita, giaja svelt en malura, ha il cumissiunari il dretg ed - uschenavant ch' ils interess dal committent pretendan quai - er l' obligaziun da laschar vender la rauba cun la cooperaziun da l' uffizi ch' è cumpetent al lieu, nua che la rauba sa chatta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 428
Art. 428 
3. Tariffa da pretsch dal committent 
^1 Sch' il cumissiunari da vendita ha vendì la rauba sut il pretsch minimal ch' è vegnì fixà per el, sto el indemnisar la differenza dal pretsch al committent, nun ch' el possia cumprovar ch' i saja vegnì evità cun la vendita da la rauba in donn per il committent e ch' i na saja betg pli stà pussaivel da dumandar il cumond dal committent. 
^2 En cas ch' el è la culpa, ha el ultra da quai d' indemnisar tut ils donns che resultan tras la violaziun dal contract. 
^3 Sch' il cumissiunari ha cumprà la chaussa pli bunmartgà che quai ch' il committent aveva previs, u sch' el l' ha vendida pli char che quai ch' igl è stà prescrit ad el, na dastga el betg tegnair il gudogn per sasez, mabain al sto attribuir al committent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 429
Art. 429 
4. Concessiun da pajaments anticipads e da credits a terzas persunas 
^1 Il cumissiunari che conceda - senza il consentiment dal committent - pajaments anticipads u credits ad ina terza persuna, fa quai sin atgna ristga. 
^2 Il cumissiunari ha dentant il dretg da vender la rauba sin credit, sche quai è l' isanza commerziala al lieu da la vendita e sch' il committent n' ha betg relaschà disposiziuns cuntrarias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 430
Art. 430 
5. Delcredere 
^1 Abstrahà dal cas, nua ch' il cumissiunari ha concedì in credit senza avair il dretg da far quai, ha el mo da star bun per pajar u per ademplir en autra moda las obligaziuns dal debitur, sch' el è s' obligà da far quai u sche quai è l' isanza commerziala al lieu da ses domicil. 
^2 Il cumissiunari che stat bun per il debitur ha il dretg da survegnir ina indemnisaziun ( provisiun da delcredere). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 431
Art. 431 
III. Dretgs dal cumissiunari 
1. Indemnisaziun per pajaments anticipads e per expensas 
^1 Il cumissiunari ha il dretg da pretender ina indemnisaziun per tut ils pajaments anticipads, per tut las expensas e per autras anticipaziuns ch' el ha fatg en l' interess dal committent e da calcular tschains sin quests imports. 
^2 El po er metter a quint il pajament per ils magasins e per ils meds da transport ch' èn vegnids duvrads, dentant betg il salari da ses emploiads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 432
Art. 432 
2. Provisiun 
a. Dretg da survegnir la provisiun 
^1 Il cumissiunari ha il dretg da pretender la provisiun, sche la fatschenta è vegnida realisada u sch' ella n' è betg vegnida realisada per in motiv che ha da far cun la persuna dal committent. 
^2 Per fatschentas che n' èn betg vegnidas realisadas per in auter motiv, ha il cumissiunari mo il dretg da survegnir ina indemnisaziun per sias stentas tenor l' usit local. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 433
Art. 433 
b. Perdita da quest dretg e midada en in' atgna fatschenta 
^1 Il dretg da survegnir la provisiun s' extingua, sch' il cumissiunari è sa fatg culpabel tras in agir malonest vers il committent, en spezial sch' el ha mess a quint in pretsch da cumpra memia aut u in pretsch da vendita memia bass. 
^2 En ils dus cas numnads sco ultims ha il committent ultra da quai la cumpetenza da considerar il cumissiunari sez sco vendider u sco cumprader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 434
Art. 434 
3. Dretg da retenziun 
Il cumissiunari ha in dretg da retenziun vi da la rauba en cumissiun sco er vi dal retgav da la vendita. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 435
Art. 435 
4. Ingiant da la rauba en cumissiun 
^1 Sche la rauba en cumissiun n' è betg vendibla u sch' il mandat vegn revocà, ha il cumissiunari il dretg da pretender in ingiant tar l' uffizi ch' è cumpetent al lieu, nua che la rauba sa chatta, en cas ch' il committent s' entarda en moda smesirada cun prender enavos la rauba u cun disponer da la rauba. 
^2 L' ingiant po vegnir ordinà senza tadlar la cuntrapartida, sche ni il committent ni in substitut è preschent al lieu, nua che la rauba sa chatta. 
^3 Avant l' ingiant sto dentant vegnir fatga ina communicaziun uffiziala al committent, nun che la rauba saja en privel da perder svelt sia valur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 436
Art. 436 
5. Cumissiunari sco cumprader u sco vendider en atgna fatschenta 
a. Calculaziun dal pretsch e provisiun 
^1 En cas da cumissiuns per cumprar u per vender rauba, cambialas ed autras vaglias che han in pretsch da bursa u in pretsch da martgà, ha il cumissiunari - sch' il committent n' ha betg disponì insatge auter - il dretg da furnir sez sco vendider la rauba ch' el duai cumprar u da tegnair per sasez sco cumprader la rauba ch' el ha survegnì en cumissiun per la vender. 
^2 En quests cas è il cumissiunari obligà da metter a quint il pretsch da bursa u da martgà che vala il mument ch' il mandat vegn exequì, ed el po metter a quint tant la provisiun ordinaria sco er las spesas regularas che resultan normalmain tras fatschentas da cumissiun. 
^3 Dal rest sto questa fatschenta vegnir tractada sco in contract da vendita u da cumpra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 437
Art. 437 
b. Surpigliada presumada dal cumissiunari 
Sch' il cumissiunari annunzia en quels cas, nua ch' el ha il dretg d' esser sez il cumprader u il vendider, l' execuziun dal mandat senza numnar in' autra persuna sco cumpradra u sco vendidra, stoi vegnir supponì ch' el sez haja surpiglià l' obligaziun d' in cumprader u d' in vendider. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 438
Art. 438 
c. Scrudada da la surpigliada 
Sch' il committent revochescha il mandat e sche la revocaziun arriva tar il cumissiunari, avant che quel haja tramess l' annunzia ch' il mandat saja exequì, n' è il cumissiunari betg pli autorisà dad esser sez il cumprader u il vendider. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 439
Art. 439 
B. Contract da spediziun 
Tgi che surpiglia cunter indemnisaziun da spedir u da spedir vinavant rauba a quint dal committent, dentant en ses agen num, sto vegnir resguardà sco cumissiunari; concernent il transport da rauba è el dentant suttamess a las disposiziuns davart il contract da transport. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 440
Art. 440 
A. Noziun 
^1 Transportadra da rauba è la persuna che surpiglia da transportar rauba cunter indemnisaziun. 
^2 Per il contract da transport vegnan applitgadas las prescripziuns davart il mandat, nun che las disposiziuns da quest titel cuntegnian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 441
Art. 441 
B. Effects 
I. Posiziun dal speditur 
1. Indicaziuns necessarias 
^1 Il speditur sto inditgar exactamain al transportader da rauba l' adressa dal retschavider ed il lieu da la furniziun, il dumber, l' emballadi, il cuntegn ed il pais dals tocs da martganzia, il temp e la via da la furniziun sco er - en cas d' objects prezius - lur valur. 
^2 Ils donns che resultan tras la tralaschada u tras l' inexactadad d' ina tala indicaziun van a quint dal speditur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 442
Art. 442 
2. Emballadi 
^1 Il speditur ha da procurar che la rauba saja emballada adequatamain. 
^2 El è responsabel per las consequenzas che resultan tras mancanzas da l' emballadi che n' èn betg vesaivlas exteriuramain. 
^3 Percunter porta il transportader da rauba las consequenzas che resultan tras las mancanzas ch' èn stadas vesaivlas exteriuramain, sch' el ha acceptà la rauba senza resalvas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 443
Art. 443 
3. Dretg da disponer da la rauba transportada 
^1 Uschè ditg che la martganzia sa chatta anc en ils mauns dal transportader, ha il speditur il dretg da prender enavos la rauba, indemnisond il transportader per las expensas u per ils dischavantatgs che resultan tras quai, dentant cun las suandantas excepziuns: 
1. sch' ina brev da martganzia è vegnida emessa dal speditur e sche quella è vegnida surdada dal transportader da rauba al retschavider; 
2. sch' il speditur ha survegnì ina quittanza dal transportader da rauba e sch' el na po betg pli returnar quella; 
3. sch' il transportader da rauba ha tramess al retschavider in' annunzia en scrit che la rauba saja arrivada e ch' ella possia vegnir retratga; 
4. sch' il retschavider ha pretendì la consegna da la rauba, suenter che quella è arrivada al lieu da destinaziun. 
^2 En quests cas ha il transportader da rauba d' observar unicamain las instrucziuns dal retschavider; el è dentant obligà da far quai mo, sch' il speditur è sa laschà dar ina quittanza, sche la rauba n' è anc betg arrivada al lieu da destinaziun e sche questa quittanza è vegnida tramessa al retschavider. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 444
Art. 444 
II. Posiziun dal transportader da rauba 
1. Tractament da la martganzia 
a. Procedura en cas d' impediments da la furniziun 
^1 Sche la martganzia na vegn betg acceptada ubain sche las pretensiuns ch' èn colliadas cun questa martganzia na vegnan betg pajadas ubain sch' il retschavider na po betg vegnir eruì, ha il transportader da rauba da communitgar quai al speditur e da tegnair en salv la martganzia en il fratemp sin donn e cust dal speditur u da la depositar tar ina terza persuna. 
^2 Sch' i na vegn betg disponì da la martganzia entaifer in temp che correspunda a las circumstanzas, e quai ni dal speditur ni dal retschavider, po il transportader da rauba laschar vender la martganzia - sco in cumissiunari - a favur da quella persuna che ha il dretg dal retgav e cun l' agid da l' uffizi ch' è cumpetent al lieu, nua che la martganzia sa chatta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 445
Art. 445 
b. Vendita 
^1 Sche la martganzia è en privel d' ir svelt en malura u sche sia valur presumtiva na cuvra betg ils custs ch' èn colliads cun tala, ha il transportader da rauba da laschar constatar quests fatgs immediatamain ed uffizialmain; el po laschar vender la martganzia da medema maniera sco en cas dals impediments da la furniziun. 
^2 Uschenavant sco pussaivel ston las partidas participadas vegnir infurmadas ch' igl è vegnì ordinà da vender la martganzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 446
Art. 446 
c. Responsabladad 
Exequind las cumpetenzas concernent il tractament da la martganzia ha il transportader da rauba da mantegnair il meglier pussaivel ils interess dal proprietari, ed el è responsabel d' indemnisar ils donns che resultan tras sia culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 447
Art. 447 
2. Responsabladad dal transportader da rauba 
a. Martganzia ida a perder u en malura 
^1 Sch' ina martganzia è ida a perder u en malura, ha il transportader da rauba d' indemnisar l' entira valur, nun ch' el possia cumprovar che la martganzia saja ida a perder u en malura pervia da la natira da la chaussa ubain pervia d' ina culpa u pervia d' ina ordinaziun dal speditur u dal retschavider ubain possia vegnir attribuida a circumstanzas che n' hajan betg pudì vegnir evitadas d' in transportader che fa sia chaussa cun premura e cun quità. 
^2 Sco culpa dal speditur stoi vegnir considerà, sch' el n' ha betg infurmà il transportader da rauba davart la valur spezialmain gronda da la martganzia. 
^3 Cunvegnas, tenor las qualas i sto vegnir indemnisà in interess che surpassa la valur cumplaina u tenor las qualas i sto vegnir indemnisà main che la valur cumplaina, restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 448
Art. 448 
b. Martganzia furnida cun retard, martganzia donnegiada, martganzia ida per part en malura 
^1 Sut las medemas premissas e cun las medemas resalvas sco en cas da la perdita da la martganzia è il transportader da rauba responsabel per tut ils donns che vegnan chaschunads, sche la martganzia vegn consegnada cun retard u sch' ella è donnegiada u sch' ella è ida per part en malura. 
^2 Senza ina cunvegna speziala na poi betg vegnir pretendì ina indemnisaziun pli gronda che quella per ina perdita cumpletta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 449
Art. 449 
c. Responsabladad per il transportader intermediar da rauba 
Il transportader da rauba è responsabel per tut ils accidents e per tut ils sbagls che capitan sin il transport surpiglià, saja quai ch' el haja fatg sez il transport fin a la fin ubain ch' el l' haja laschà far d' in auter transportader da rauba, cun resalva dal regress sin il transportader da rauba, al qual el ha surdà la martganzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 450
Art. 450 
3. Obligaziun d' annunzia 
Il transportader da rauba ha d' annunziar al retschavider immediatamain che la martganzia saja arrivada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 451
Art. 451 
4. Dretg da retenziun 
^1 Sch' il retschavider contesta la pretensiun ch' è colliada cun la martganzia, po el pretender la consegna mo, sch' el ha deposità uffizialmain l' import dispitaivel. 
^2 Areguard il dretg da retenziun dal transportader da rauba remplazza quest import la martganzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 452
Art. 452 
5. Extincziun da las pretensiuns e da la responsabladad 
^1 Sche la martganzia vegn acceptada senza resalvas e sch' ils custs da transport vegnan pajads, extinguan tut las pretensiuns vers il transportader da rauba, cun excepziun dals cas d' engion intenziunà e da greva negligientscha. 
^2 Ultra da quai resta il transportader da rauba responsabel per donns che n' èn betg vesaivels exteriuramain, sch' il retschavider chatta tals entaifer il temp, durant il qual el ha - tenor las circumstanzas - pudì far l' examinaziun u durant il qual i po vegnir pretendì dad el da far l' examinaziun, e sch' el communitgescha ils donns al transportader da rauba immediatamain suenter ch' els èn vegnids chattads. 
^3 Questa communicaziun sto dentant vegnir fatga il pli tard 8 dis suenter la consegna da la martganzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 453
Art. 453 
6. Procedura 
^1 En tut ils cas da dispita po l' uffizi ch' è cumpetent al lieu, nua che la martganzia sa chatta, ordinar - sin dumonda d' ina da las duas partidas - che la martganzia vegnia depositada en ils mauns d' ina terza persuna u - suenter avair constatà ses stadi - ch' ella vegnia vendida. 
^2 La vendita po vegnir evitada, sche l' import da tut las pretensiuns ch' èn colliadas apparentamain cun la martganzia vegn pajà u deposità. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 454
Art. 454 
7. Surannaziun dals plants d' indemnisaziun 
^1 Ils plants d' indemnisaziun cunter il transportader da rauba suranneschan suenter 1 onn, e quai a partir dal di che la martganzia avess stuì vegnir consegnada, en cas che la martganzia è ida en malura, è ida a perder u è vegnida consegnada cun retard, ed a partir dal di che la martganzia è vegnida surdada al retschavider, en cas che la martganzia è donnegiada. 
^2 Il retschavider u il speditur po adina far valair ses dretgs sin via da l' objecziun, uschenavant ch' el ha reclamà entaifer 1 onn ed uschenavant ch' il dretg n' è betg scadì, perquai che la martganzia è vegnida acceptada. 
^3 Resalvads restan ils cas d' engion e da greva negligientscha dal transportader da rauba. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 455
Art. 455 
C. Instituziuns da transport concessiunadas e statalas 
^1 Instituziuns da transport che dovran ina permissiun dal stadi n' èn betg autorisadas d' excluder u da restrenscher gia ordavant per lur avantatg l' applicaziun da las disposiziuns legalas davart la responsabladad dal transportader da rauba tras ina cunvegna speziala u tras reglaments. 
^2 Resalvadas restan dentant disposiziuns divergentas dal contract ch' èn decleradas per admissiblas en quest titel. 
^3 Las prescripziuns spezialas per contracts da transport da furnituras postalas, da las viafiers e dals bastiments a vapur restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 456
Art. 456 
D. Cooperaziun d' ina instituziun da transport publica 
^1 In transportader da rauba u in speditur che sa serva d' ina instituziun da transport publica per exequir in transport ch' el ha surpiglià ubain che cooperescha tar l' execuziun d' in transport ch' è vegnì surpiglià d' ina tala instituziun, è suttamess a las disposiziuns spezialas davart il traffic da martganzia che valan per questa instituziun. 
^2 Cunvegnas divergentas tranter il transportader da rauba u il speditur ed il mandant restan dentant resalvadas. 
^3 Quest artitgel n' è betg applitgabel per transports al domicil ( per camiunists). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 457
Art. 457 
E. Responsabladad dal speditur 
Il speditur che sa serva d' ina instituziun da transport publica per exequir ses contract na po betg refusar sia responsabladad pervia da mancanza d' in regress, sch' el è sez la culpa da la perdita dal regress. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 458
Art. 458 
A. Procura 
I. Noziun e constituziun 
^1 Tgi ch' è vegnì autorisà expressivamain u taciturnamain dal possessur d' in manaschi da commerzi, da fabricaziun u d' ina autra interpresa che vegn manada tenor princips commerzials, da manar per quel las fatschentas e da suttascriver « per procura» en num da la firma è procurist. 
^2 Il patrun dal manaschi ha d' annunziar la concessiun da la procura al register da commerzi per l' inscripziun; el vegn dentant obligà tras las acziuns dal procurist gia avant l' inscripziun. 
^3 In procurist po vegnir engaschà per manar autras interpresas u autras fatschentas mo tras ina inscripziun en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 459
Art. 459 
II. Extensiun da la procura 
^1 Il procurist è autorisà vers terzas persunas da buna fai d' obligar il patrun dal manaschi cun suttascriver cambialas e da far en num da quel tut ils acts giuridics ch' èn necessaris per ademplir l' intent dal manaschi u da la fatschenta. 
^2 Il procurist è mo autorisà d' alienar u d' engrevgiar bains immobigliars, sch' el ha survegnì expressivamain questa cumpetenza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 460
Art. 460 
III. Limitaziun 
^1 La procura po vegnir limitada al champ d' activitads d' ina filiala. 
^2 Ella po vegnir dada a pliras persunas per la suttascripziun cuminaivla ( procura collectiva) cun l' effect che la suttascripziun d' ina singula persuna n' è betg lianta senza la cooperaziun prescritta da las autras persunas. 
^3 Autras limitaziuns da la procura n' han betg in effect giuridic vers terzas persunas da buna fai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 461
Art. 461 
IV. Extincziun da la procura 
^1 L' extincziun da la procura sto vegnir inscritta en il register da commerzi, er sche l' inscripziun n' è betg vegnida fatga, cur che la procura è vegnida concedida. 
^2 Uschè ditg che l' extincziun n' è betg vegnida fatga e n' è betg vegnida communitgada, resta la procura en vigur vers terzas persunas da buna fai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 462
Art. 462 
B. Auters mandats commerzials 
^1 Sch' il possessur d' in manaschi da commerzi, da fabricaziun u d' ina autra interpresa che vegn manada tenor princips commerzials engascha ina persuna sco represchentanta senza la conceder la procedura, saja quai per manar l' entir manaschi, saja quai per exequir tschertas fatschentas en quel manaschi, s' extenda il plainpudair sin tut ils acts giuridics che la gestiun d' in tal manaschi u che l' execuziun da talas fatschentas pretendan normalmain. 
^2 Il mandatari è dentant mo autorisà da suttascriver cambialas, da far emprests da daners e da manar process, sch' el ha survegnì expressivamain la cumpetenza da far quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 463
Art. 463 
C. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 464
Art. 464 
D. Scumond da concurrenza 
^1 Il procurist sco er il mandatari ch' è engaschà per manar l' entir manaschi u che stat en ina relaziun da lavur cun il possessur dal manaschi, na dastga - senza il consentiment dal patrun dal manaschi - far ni sin l' agen quint ni a quint d' ina terza persuna, fatschentas che appartegnan als secturs da fatschenta dal patrun. 
^2 En cas che questa prescripziun vegn surpassada, po il patrun dal manaschi pretender ch' il donn chaschunà vegnia indemnisà e surpigliar las fatschentas correspundentas sin agen quint. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 465
Art. 465 
E. Extincziun da la procura e dals auters mandats commerzials 
^1 La procura ed ils auters mandats commerzials pon vegnir revocads da tut temp, senza pregiuditgar ils dretgs che pon resultar tras in contract individual da lavur, tras in contract social, tras ina incumbensa u tras chaussas sumegliantas tranter las partidas participadas. 
^2 La mort dal patrun dal manaschi u la perdita da sia abilitad d' agir n' ha chaschuna betg l' extincziun da la procura u dals auters mandats commerzials. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 466
Art. 466 
A. Noziun 
Cun l' assegnaziun vegn l' assegnà autorisà da consegnar - a quint da l' assegnader - daners, vaglias u autras chaussas remplazzablas al retschavider da l' assegnaziun, e quest vegn autorisà da retrair la chaussa en ses agen num. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 467
Art. 467 
B. Effects 
I. Relaziun tranter l' assegnader ed il retschavider da l' assegnaziun 
^1 Sche l' assegnaziun serva a pajar in debit da l' assegnader vers il retschavider da l' assegnaziun, s' extingua quest debit pir, sche l' assegnà ha fatg il pajament. 
^2 Il retschavider che ha acceptà l' assegnaziun po dentant puspè far valair sia pretensiun vers l' assegnader mo, sch' el ha pretendì il pajament da l' assegnà e sch' el n' ha betg survegnì quel suenter ch' il temp, ch' è vegnì fixà en l' assegnaziun, è scadì. 
^3 Il creditur che na vul betg acceptar in' assegnaziun da ses debitur, ha da communitgar quai immediatamain a quel per evitar da stuair indemnisar eventuals donns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 468
Art. 468 
II. Obligaziun da l' assegnà 
^1 L' assegnà che declera al retschavider da l' assegnaziun d' acceptar quella senza resalva, è obligà da far il pajament, e cunter quel po el far mo talas objecziuns che resultan tras lur relaziuns persunalas u tras il cuntegn da l' assegnaziun sezza, dentant betg talas che resultan tras sia relaziun cun l' assegnader. 
^2 Uschenavant che l' assegnà è debitur da l' assegnader ed uschenavant che sia situaziun na vegn insumma betg pegiurada tras quai, ch' el duai far in pajament al retschavider da l' assegnaziun, è el obligà da far il pajament a quel. 
^3 Da declerar ch' el acceptia l' assegnaziun avant ch' il pajament è fatg, n' è l' assegnà obligà gnanc en quest cas, nun ch' el haja concludì il cuntrari cun l' assegnader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 469
Art. 469 
III. Obligaziun d' annunzia, en cas ch' il pajament è vegnì refusà 
Sche l' assegnà refusa da far il pajament che vegn pretendì dal retschavider da l' assegnaziun ubain sch' el declera gia ordavant da betg vulair far il pajament al retschavider, è quest obligà da communitgar quai immediatamain a l' assegnader per evitar da stuair indemnisar eventuals donns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 470
Art. 470 
C. Revocaziun 
^1 L' assegnader po revocar l' assegnaziun vers il retschavider da l' assegnaziun, sch' el n' ha betg dà quella per pajar ses debit u uschiglio per avantatg dal retschavider. 
^2 Vers l' assegnà po l' assegnader revocar da tut temp l' assegnaziun, uschè ditg che l' assegnà n' ha betg declerà al retschavider ch' el acceptia l' assegnaziun. 
2^bis Sche las reglas d' in sistem da pajament na defineschan nagut auter, è l' assegnaziun tar pajaments electronics irrevocabla en il mument che l' import è vegnì debità sin il conto da l' assegnader. 
^3 Sche l' assegnader fa concurs, vala l' assegnaziun - en cas ch' ella n' è anc betg vegnida acceptada - sco revocada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 471
Art. 471 
D. Assegnaziun en cas da vaglias 
^1 Assegnaziuns en scrit per il pajament al possessur dal document vegnan giuditgadas tenor las prescripziuns da quest titel, e quai en quel senn che mintga possessur vala vers l' assegnà sco retschavider da l' assegnaziun; ils dretgs tranter l' assegnader ed il retschavider vegnan percunter fundads mo tras mintga singula cessiun. 
^2 Resalvadas restan las disposiziuns spezialas davart il schec e davart las assegnaziuns che sumeglian cambialas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 472
Art. 472 
A. Il deposit en general 
I. Noziun 
^1 Cun il contract da deposit s' oblighescha il conservader da surpigliar e da conservar en in lieu segir ina chaussa movibla che vegn confidada ad el dal depositur. 
^2 Ina indemnisaziun po el pretender mo, sch' ina tala è vegnida fixada explicitamain u ha pudì vegnir spetgada tenor las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 473
Art. 473 
II. Obligaziuns dal depositur 
^1 Il depositur è responsabel vers il conservader per las expensas necessarias ch' èn colliadas cun l' adempliment dal contract. 
^2 El è responsabel per il donn che vegn chaschunà al conservader tras il deposit, nun ch' el possia cumprovar ch' il donn saja capità senza la minima culpa da sia vart. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 474
Art. 474 
III. Obligaziuns dal conservader 
1. Scumond da duvrar la chaussa depositada 
^1 Il conservader na dastga betg duvrar la chaussa senza il consentiment dal depositur. 
^2 Cas cuntrari debitescha el al depositur ina indemnisaziun correspundenta ed è er responsabel per la casualitad, nun ch' el possia cumprovar che la casualitad avess tutgà la chaussa er sch' el avess observà il scumond. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 475
Art. 475 
2. Restituziun 
a. Dretg dal depositur 
^1 Il depositur po pretender enavos da tut temp la chaussa depositada plus in eventual augment, e quai er sch' igl è stà concludì in tschert temp per la conservaziun. 
^2 El ha dentant d' indemnisar al conservader las expensas che quel ha fatg resguardond il temp concludì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 476
Art. 476 
b. Dretgs dal conservader 
^1 Il conservader po restituir la chaussa depositada avant la scadenza dal temp concludì mo, sche circumstanzas nunprevisas impedeschan el da conservar pli ditg la chaussa en moda segira u senza in agen dischavantatg. 
^2 Sch' i n' è betg vegnì fixà in temp da conservaziun, po il conservader restituir la chaussa da tut temp. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 477
Art. 477 
c. Lieu da la restituziun 
La chaussa depositada sto vegnir restituida sin donn e cust dal depositur al lieu, nua ch' ella è stada conservada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 478
Art. 478 
3. Responsabladad da plirs conservaturs 
Sche pliras persunas han survegnì cuminaivlamain la chaussa per la conservar, èn ellas responsablas en moda solidarica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 479
Art. 479 
4. Pretensiuns da proprietad da terzas persunas 
^1 Sch' ina terza persuna fa valair la proprietad vi da la chaussa depositada, è il conservader tuttina obligà da restituir la chaussa al depositur, nun ch' ella saja sequestrada giudizialmain u ch' i saja vegnì purtà in plant da proprietad cunter el. 
^2 El ha d' infurmar immediatamain il depositur davart quests impediments. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 480
Art. 480 
IV. Sequester 
Sche pliras persunas han deposità ina chaussa, da la quala las relaziuns giuridicas èn dispitaivlas u nuncleras, tar ina terza persuna ( il sequestratur) per segirar lur pretensiuns, dastga il sequestratur dar or la chaussa mo cun il consentiment da las persunas participadas u sin cumond dal derschader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 481
Art. 481 
B. Il deposit da chaussas remplazzablas 
^1 Sch' igl èn vegnids depositads daners cun la cunvegna expressiva u taciturna ch' il conservader n' haja betg da restituir ils medems daners, mabain mo la medema summa, ha el il profit ed il privel. 
^2 Ina cunvegna taciturna en quest senn po vegnir supponida, sche la summa da daners è vegnida surdada en moda betg sigillada e betg serrada. 
^3 Sch' i vegnan depositadas autras chaussas remplazzablas u vaglias, dastga il conservader mo disponer da quellas, sch' el ha survegnì expressivamain quella cumpetenza dal depositur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 482
Art. 482 
C. Magasin da deposit 
1. Dretg d' emetter attests da rauba 
^1 In possessur d' in magasin che sa porscha publicamain da conservar rauba, po survegnir la permissiun da l' autoritad cumpetenta d' emetter attests da rauba per la rauba depositada. 
^2 Ils attests da rauba èn vaglias che dattan il dretg da retrair la rauba depositada. 
^3 Els pon vegnir emess sin il num, sin il cumond ubain sin il purtader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 483
Art. 483 
II. Obligaziun da conservaziun dal possessur d' in magasin 
^1 Il possessur d' in magasin è obligà da conservar la rauba sco in cumissiunari. 
^2 El ha, sche pussaivel, da communitgar al depositur, sch' i dat midadas vi da la rauba che pretendan da prender ulteriuras mesiras. 
^3 El ha da permetter al depositur da prender invista da la rauba e da far emprovas durant las uras da fatschenta sco er da permetter da tut temp las mesiras necessarias per il mantegniment da la rauba. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 484
Art. 484 
III. Maschaida da la rauba 
^1 Il possessur d' in magasin dastga maschadar rauba remplazzabla cun autra rauba da la medema spezia e da la medema qualitad mo, sch' el ha il consentiment expressiv da far quai. 
^2 Da rauba maschadada po mintga depositur pretender la quantitad che correspunda a sia part depositada. 
^3 Il possessur d' in magasin dastga far la zavrada pretendida senza la cooperaziun dals auters depositurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 485
Art. 485 
IV. Dretg dal possessur d' in magasin 
^1 Il possessur d' in magasin ha il dretg da survegnir la taxa da deposit ch' è vegnida concludida u ch' è usitada sco er da survegnir l' indemnisaziun da las expensas che n' èn betg resultadas tras la conservaziun sco tala, sco custs da transport, da dazi u da reparatura. 
^2 Las expensas ston vegnir indemnisadas immediatamain, las taxas da deposit suenter la scadenza da 3 mais dapi la magasinaziun ed en mintga cas, cur che la rauba vegn retratga dal tuttafatg u per part. 
^3 Per sias pretensiuns ha il possessur d' in magasin in dretg da retenziun vi da la rauba, uschè ditg ch' el è en possess da la rauba u ch' el po disponer da quella cun agid dals attests da rauba. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 486
Art. 486 
V. Restituziun da la rauba 
^1 Il possessur d' in magasin ha da restituir la rauba sco in conservader, el è dentant lià vi da la durada da la conservaziun tenor contract er alura, sch' in conservader ordinari avess il dretg - pervia da circumstanzas nunprevisas - da restituir la rauba avant la scadenza dal temp fixà. 
^2 Sch' igl è vegnì emess in attest da rauba, dastga e sto el restituir la rauba mo a quella persuna che ha il dretg da la retrair tenor quest attest. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 487
Art. 487 
D. Ustiers e possessurs da stallas publicas 
I. Responsabladad dals ustiers 
1. Premissa ed extensiun 
^1 Ustiers ed hoteliers che dattan alloschi a persunas estras èn responsabels per tut ils donns, per tut las destrucziuns u per tut ils enguladitschs da las chaussas appurtadas da lur giasts, nun ch' els cumprovian ch' il donn saja vegnì chaschunà dal giast sez, da ses visitaders, da ses accumpagnaders u da ses servients u tras forza superiura ubain pervia da la natira da la chaussa sezza. 
^2 Questa responsabladad exista dentant per las chaussas da mintga singul giast mo fin a l' import da 1000 francs, sche l' ustier ubain sche ses persunal na porta nagina culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 488
Art. 488 
2. Responsabladad en spezial per preziusadads 
^1 Sche preziusadads, sche summas da daners pli grondas u sche vaglias na vegnan betg confidadas a l' ustier per la conservaziun, è quel mo responsabel per questas chaussas, sch' el ubain sche ses persunal è la culpa. 
^2 Sch' el ha surpiglià u sch' el ha refusà la conservaziun, sto el star bun per l' entira valur. 
^3 Sch' ins na dastga betg pretender dal giast da confidar talas chaussas, porta l' ustier la responsabladad per ellas sco per las autras chaussas dal giast. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 489
Art. 489 
3. Fin da la responsabladad 
^1 Ils dretgs dal giast extinguan, sch' el n' annunzia betg il donn a l' ustier immediatamain suenter ch' el l' ha constatà. 
^2 L' ustier na po betg sa retrair da sia responsabladad, tras quai ch' el refusa quella cun pender si affischas correspundentas en las localitads da l' albiert ubain tras quai ch' el fa dependenta sia responsabladad da cundiziuns che na vegnan betg numnadas en la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 490
Art. 490 
II. Responsabladad dals possessurs da stallas publicas 
^1 Ils possessurs da stallas publicas èn responsabels per ils donns, per las destrucziuns u per ils enguladitschs dals animals, dals vehichels e da las chaussas accessoricas ch' èn vegnids confidads ad els ubain surpigliads dad els u da lur persunal en autra moda, nun ch' els cumprovian ch' il donn saja vegnì chaschunà dal confidader sez, da ses visitaders, da ses accumpagnaders u da ses servients u tras forza superiura ubain pervia da la natira da la chaussa sezza. 
^2 Questa responsabladad exista dentant per ils animals, per ils vehichels e per las chaussas accessoricas ch' èn vegnids surpigliads da mintga singul confidader mo fin a l' import da 1000 francs, sch' il possessur d' ina stalla publica ubain sche ses persunal na porta nagina culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 491
Art. 491 
III. Dretg da retenziun 
^1 Ustiers sco er possessurs da stallas publicas han in dretg da retenziun vi da las chaussas appurtadas, e quai per las pretensiuns che derivan da l' alloschament e da la stallaziun. 
^2 Las disposiziuns davart il dretg da retenziun dal locatur vegnan applitgadas confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 492
Art. 492 
A. Premissas 
I. Noziun 
^1 Cun il contract da garanzia s' oblighescha il garant vers il creditur dal debitur principal da star bun per il pajament dal debit. 
^2 Mintga garanzia premetta in debit principal ch' exista cun dretg. Per il cas ch' il debit principal daventa efficazi, po la garanzia er vegnir dada per in debit futur u per in debit cundiziunà. 
^3 Tgi che declera da star bun per il debit che resulta tras in contract ch' è nunliant per il debitur principal pervia d' ina errur u pervia da l' inabilitad da far in contract, è responsabel sut las premissas e tenor ils princips dal dretg da garanzia, sch' el ha enconuschì la mancanza il mument ch' el ha surpiglià sia obligaziun. Quai vala er, sch' insatgi s' oblighescha da star bun per il pajament d' in debit dal debitur principal ch' è surannà. 
^4 Uschenavant che la lescha na dispona betg autramain, na po il garant betg renunziar ordavant als dretgs che vegnan concedids ad el en quest titel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 493
Art. 493 
II. Furma 
^1 Per esser valaivla dovra la garanzia ina decleraziun en scrit dal garant ed - en il document da garanzia sez - l' indicaziun en cifras da l' import maximal, per il qual el stat bun. 
^2 La decleraziun da garanzia da persunas natiralas dovra ultra da quai la documentaziun publica che sto correspunder a las prescripziuns valaivlas dal lieu, nua che la decleraziun da garanzia vegn fatga. Sche l' import da garanzia na surpassa dentant betg la summa da 2000 francs, basti d' inditgar cun l' agen maun en il document da garanzia sez las cifras da l' import da responsabladad e, sche quai è il cas, quellas da la responsabladad solidarica. 
^3 Garanzias che vegnan surpigliadas vers la Confederaziun u vers sias instituziuns da dretg public u vers in chantun per obligaziuns da dretg public, sco dazis, taglias e chaussas sumegliantas, u per taxas da vitgira dovran en tuts cas unicamain la decleraziun en scrit dal garant e l' indicaziun en cifras da l' import maximal da la summa garantida en il document da garanzia sez. 
^4 Sche l' import garantì è vegnì dividì en imports pli pitschens per evitar la furma da la documentaziun publica, èsi necessari da duvrar la furma ch' è prescritta per l' import total per garantir ils imports parzials. 
^5 Sche la garanzia vegn midada posteriuramain, cun excepziun da l' augment da l' import garantì e da la midada d' ina garanzia simpla en ina garanzia solidarica, basta la furma en scrit. Sch' il debit principal vegn surpiglià d' ina terza persuna cun l' effect ch' il debitur saja deliberà dal debit, extingua la garanzia, sch' il garant n' ha betg consentì en scrit da surpigliar il debit. 
^6 La medema furma sco la garanzia dovran er la concessiun d' in plainpudair spezial per surpigliar ina garanzia e l' empermischun da prestar ina garanzia a l' auter contrahent u ad ina terza persuna. Tras ina cunvegna en scrit po la responsabladad dal garant vegnir limitada a quella part dal debit principal che vegn amortisada l' emprim. 
^7 Il Cussegl federal po limitar l' autezza da las taxas per la documentaziun publica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 494
Art. 494 
III. Consentiment dal conjugal 
^1 Per esser valaivla dovra la garanzia d' ina persuna maridada il consentiment en scrit dal conjugal, sche la lètg n' è betg separada tras ina sentenzia giudiziala. Quest consentiment sto vegnir dà en il cas singul ordavant u il pli tard il medem mument. 
^2 ... 
^3 Per midar posteriuramain ina garanzia dovri il consentiment da l' auter conjugal mo, sche l' import garantì duai vegnir augmentà u sch' ina garanzia simpla duai vegnir midada en ina garanzia solidarica u sche la midada signifitga ina reducziun considerabla da la segirezza. 
^4 Per partenadis registrads vala la medema regulaziun confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 495
Art. 495 
B. Cuntegn 
I. Particularitads da las singulas spezias da garanzia 
1. Garanzia simpla 
^1 Il creditur po pretender ch' il garant simpel paja il debit pir sch' il debitur principal ha fatg concurs - suenter che la garanzia è vegnida surpigliada - u sch' el ha survegnì in moratori u sch' el è vegnì stumà dal creditur - observond il quità necessari - fin ch' in attest da perdita definitiv è vegnì emess u sch' el ha transferì ses domicil a l' exteriur e na po betg pli vegnir clamà davant dretgira en Svizra u perquai ch' igl è considerablamain pli difficil da clamar el davant dretgira pervia dal transferiment da ses domicil a l' exteriur. 
^2 Sch' igl existan dretgs da pegn per la pretensiun garantida, po il garant simpel pretender - uschè ditg ch' il debitur principal n' ha betg fatg concurs u n' ha betg survegnì in moratori - ch' il creditur sa laschia pajar l' emprim or da quests dretgs da pegn. 
^3 Sch' il garant è mo s' obligà da pajar l' import da la perdita ( garanzia d' indemnisaziun), po el vegnir obligà da prestar la garanzia pir, cur ch' igl è avant maun in attest da perdita definitiv cunter il debitur principal ubain cur ch' el ha transferì ses domicil a l' exteriur e na po betg pli vegnir clamà davant dretgira en Svizra u perquai ch' igl è considerablamain pli difficil da clamar el davant dretgira pervia dal transferiment da ses domicil a l' exteriur. Sch' igl è vegnì fatg in concordat, po il garant vegnir obligà da star bun per la part relaschada dal debit principal, e quai immediatamain suenter ch' il concordat è entrà en vigur. 
^4 Cunvegnas cuntrarias restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 496
Art. 496 
2. Garanzia solidarica 
^1 Tgi che s' oblighescha sco garant cun agiuntar l' expressiun « solidaric» u cun autras expressiuns equivalentas po vegnir obligà da star bun avant il debitur principal ed avant ch' ils pegns immobigliars vegnian realisads, sch' il debitur principal è en retard cun il pajament da ses debit ed è vegnì admonì senza success u sche sia insolvenza è evidenta. 
^2 Avant la realisaziun dals dretgs dal pegn manual e dal pegn da pretensiun po el mo vegnir obligà da star bun, uschenavant che quests dretgs na bastan - tenor l' appreziar dal derschader - probablamain betg per cuvrir il debit, u sche quai è vegnì concludì uschia u sch' il debitur principal ha fatg concurs u sch' el ha survegnì in moratori. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 497
Art. 497 
3. Cungaranzia 
^1 Plirs garants che han surpiglià da star buns cuminaivlamain per il medem debit principal divisibel, stattan buns per lur parts sco garants simpels e per las parts dals auters sco garants dal garant. 
^2 Sch' els han surpiglià ina garanzia solidarica cun il debitur principal ubain tranter els, stat mintgin bun per l' entir debit. Il garant po dentant refusar da pajar l' import che surpassa sia part, uschè ditg ch' i n' è betg vegnida introducida la scussiun cunter tut ils congarants che ston star buns solidaricamain, perquai ch' els han surpiglià la garanzia avant el ubain cun el e perquai ch' els pon vegnir clamads davant dretgira en Svizra per quest debit. Il medem dretg ha el, sche ses congarants han pajà lur part u sch' els han dà ina garanzia reala per quella. Per ils pajaments prestads ha il garant - nun ch' i saja vegnì concludì insatge auter - il dretg da prender regress sin ils congarants che stattan buns solidaricamain cun el, uschenavant che mintgin dad els n' ha betg gia pajà sia part. Quest dretg po preceder al regress sin il debitur principal. 
^3 Sch' in garant ha surpiglià la garanzia sut la premissa ch' il creditur sappia che anc auters garants - ultra dad el - vegnian a s' obligar per il medem debit principal, vegn el deliberà da la garanzia, sche questa premissa na vegn betg ademplida u sch' in tal congarant vegn deliberà posteriuramain da sia responsabladad tras il creditur ubain sche sia garanzia vegn declerada sco nunvalaivla. En quest ultim cas po il derschader er mo reducir adequatamain la responsabladad, sche quai è giustifitgà. 
^4 Sche plirs garants han surpiglià independentamain in da l' auter la garanzia per il medem debit principal, sto mintgin star bun per l' entir import, per il qual el ha surpiglià la garanzia. Quel garant che presta il pajament ha dentant il dretg da prender regress sin ils auters tenor la proporziun da lur parts, nun ch' i saja vegnì concludì insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 498
Art. 498 
4. Garanzia per il garant e cuntragaranzia 
^1 Il garant dal garant ch' è s' obligà vers il creditur d' ademplir las obligaziuns ch' el ha surpiglià da l' emprim garant, stat bun per quest ultim en la medema maniera sco ch' il garant simpel stat bun per il debitur principal. 
^2 Il cuntragarant è obligà da star bun vers il garant che ha pajà per il regress che quel po prender sin il debitur principal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 499
Art. 499 
II. Disposiziuns cuminaivlas 
1. Relaziun dal garant vers il creditur 
a. Extensiun da la responsabladad 
^1 Il garant stat bun en tut ils cas mo fin a l' import maximal ch' è inditgà en il document da garanzia. 
^2 Fin a quest import maximal stat il garant bun cun resalva d' ina autra cunvegna: 
1. per l' import respectiv dal debit principal sco er per las consequenzas legalas d' ina culpa u d' in retard dal debitur principal; per il donn che resulta tras l' annullaziun dal contract e per in chasti convenziunal vala quai mo, sche quai è vegnì concludì expressivamain; 
2. per ils custs da la scussiun e da plants cunter il debitur principal, uschenavant ch' il garant ha survegnì ad uras la chaschun d' evitar quests custs cun cuntentar il creditur, sco er eventualmain per ils custs per consegnar pegns e per transferir dretgs da pegn; 
3. per tschains ch' èn fixads en in contract fin a l' import dal tschains annual current e dal tschains annual scadì u eventualmain per in' annuitad currenta e per in' annuitad scadida. 
^3 Il garant ha mo da star bun per las obligaziuns ch' el ha surpiglià dal debitur principal cun suttascriver la garanzia, nun ch' i resultia insatge auter tras il contract da garanzia u tras las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 500
Art. 500 
b. Reducziun legala da l' import da garanzia 
^1 En cas da garanzias ch' èn vegnidas surpigliadas da persunas natiralas sa reducescha l' import da garanzia mintga onn per trais tschientavels, nun ch' i saja vegnì concludì insatge auter gia ordavant u posteriuramain; sche questas pretensiuns èn dentant garantidas d' in pegn funsil, sa reduceschan quellas ad in tschintgavel da l' import oriund. En mintga cas sa reducescha l' import da garanzia tar garanzias ch' èn vegnidas surpigliadas da persunas natiralas almain en la medema proporziun sco il debit principal. 
^2 Exceptadas èn garanzias ch' èn vegnidas surpigliadas vers la Confederaziun u vers ses instituts da dretg public u vers in chantun per obligaziuns da dretg public, sco dazis, sco taglias e sco chaussas sumegliantas, u per taxas da vitgira, sco er las garanzias per uffizis publics e per servetschs publics, las garanzias per obligaziuns cun imports variabels, sco quints currents, u sco contracts da vendita cun furniziuns successivas, e las garanzias per prestaziuns che sa repetan periodicamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 501
Art. 501 
c. Obligaziun dal garant da pajar 
^1 Il garant na po betg vegnir obligà da pajar il debit principal avant il termin fixà, e quai er betg, sche la scadenza vegn anticipada tras il concurs dal debitur principal. 
^2 Prestond ina garanzia reala po il garant pretender per mintga spezia da garanzia ch' il derschader suspendia la scussiun cunter el, fin che tut ils pegns èn vegnids realisads e fin ch' igl è avant maun in attest da perdita definitiv cunter il debitur principal ubain fin ch' in concordat è vegnì fatg. 
^3 Sch' il debit principal dovra per sia scadenza la desditga tras il creditur u tras il debitur principal, cumenza il termin a currer per il garant pir quel di ch' el survegn la communicaziun da questa desditga. 
^4 Sche la legislaziun estra, per exempel las prescripziuns davart il traffic da cumpensaziun u ils scumonds da far transferiments, aboleschan u limiteschan las obligaziuns da prestaziun d' in debitur che ha ses domicil a l' exteriur, po il garant che viva en Svizra medemamain far valair quai, nun ch' el haja renunzià da far questas objecziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 502
Art. 502 
d. Objecziuns 
^1 Il garant ha il dretg e l' obligaziun da far las objecziuns cunter il creditur, las qualas il debitur principal u ses ertavels han il dretg da far e las qualas na resultan betg tras l' insolvenza dal debitur principal. Resalvada resta la garanzia per in debit ch' è nunliant per il debitur principal pervia d' ina errur u pervia da l' inabilitad da far in contract ubain la garanzia per in debit surannà. 
^2 Sch' il debitur principal renunzia a l' objecziun ch' el avess il dretg da far, la po il garant tuttina far valair. 
^3 Sch' il garant renunzia da far valair objecziuns dal debitur principal, perda el ses regress mo uschenavant ch' el avess pudì sa deliberar cun agid da questas objecziuns, sch' el n' è betg en cas da cumprovar ch' el na las haja betg enconuschidas senza culpa da sia vart. 
^4 Il garant ch' è stà bun per in debit betg accusabel che deriva d' in gieu u d' ina scumessa ha il dretg, er sch' el ha enconuschì questa mancanza, da far las medemas objecziuns sco il debitur principal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 503
Art. 503 
e. Obligaziun dal creditur d' avair quità e da consegnar ils documents 
^1 Sch' il creditur sminuescha per dischavantatg dal garant dretgs da pegn u autras segirezzas ed auters dretgs da privilegi ch' existan il mument, che la garanzia vegn surpigliada, u ch' el ha obtegnì posteriuramain dal debitur principal en spezial per garantir il credit, sa sminuescha la responsabladad dal garant per in import che correspunda a questa sminuziun, nun ch' i vegnia cumprovà ch' il donn è main grond. I resta resalvà da pretender che l' import, ch' è vegnì pajà da memia, vegnia restituì. 
^2 En cas d' ina garanzia per uffizis publics e per servetschs publics, stat il creditur ultra da quai bun vers il garant, sch' il debit è naschì perquai ch' el ha negligì la surveglianza dal lavurant, la quala el era obligà d' exequir u perquai ch' el ha tralaschà il quità che pudeva vegnir pretendì dad el u sche quest debit è s' augmentà en ina proporziun ch' el n' avess betg cuntanschì il cas cuntrari. 
^3 Il creditur ha da consegnar ils documents ch' èn utils e da dar las infurmaziuns ch' èn necessarias al garant, che l' ha cuntentà, per che quel possia far valair ses dretgs. El ha ultra da quai er da consegnar ils pegns e las autras garanzias ch' eran avant maun il mument, che la garanzia vegn surpigliada, u ch' èn vegnids stabilids posteriuramain dal debitur principal en spezial per la pretensiun garantida, u da far ils pass ch' èn necessaris per lur transferiment. Ils dretgs da pegn e da retenziun ch' il creditur ha per far valair autras pretensiuns restan resalvads, uschenavant ch' els precedan a quels dal garant en quai che concerna il rang. 
^4 Il garant vegn deliberà, sch' il creditur refusa nungiustifitgadamain da far quests pass ubain sch' el è sa privà cun malart u per greva negligientscha dals meds da cumprova ch' èn avant maun u dals pegns e da las autras segirezzas, per ils quals el è responsabel. El po pretender enavos quai ch' el ha pajà ed ultra da quai pretender ch' il donn ch' è resultà tras quai vegnia indemnisà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 504
Art. 504 
f. Obligaziun dal creditur d' acceptar il pajament 
^1 Sch' il debit principal sto vegnir pajà, saja quai er pervia dal concurs dal debitur principal, po il garant pretender da tut temp ch' il creditur sa laschia cuntentar dad el. Sche plirs garants stattan buns per ina pretensiun, è il creditur obligà d' acceptar er mo in pajament parzial, sche quel è almain uschè grond sco la part dal garant ch' è pront da pajar. 
^2 Il garant vegn deliberà, sch' il creditur refusa nungiustifitgadamain d' acceptar il pajament. En quest cas sa reducescha la responsabladad d' eventuals congarants solidarics per l' import da sia part. 
^3 Il garant po er cuntentar il creditur avant la scadenza dal debit principal, sche quel è pront d' acceptar quai. Il regress sin il debitur principal po dentant vegnir fatg pir, cur ch' il debit sto vegnir pajà enavos. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 505
Art. 505 
g. Obligaziun dal creditur da communitgar e d' annunziar al garant, sch' il debitur ha fatg concurs e sch' i dat ina procedura da relasch cunter el 
^1 Sch' il debitur principal ha in retard da 6 mais cun il pajament da chapital, da tschains per in mez onn u d' ina amortisaziun annuala, ha il creditur da communitgar quai al garant. Sin dumonda ha el d' infurmar quel da tut temp davart il stadi dal debit principal. 
^2 En cas d' in concurs e d' ina procedura da relasch dal debitur principal ha il creditur d' annunziar sia pretensiun e da far tut quai ch' ins po pretender dad el per mantegnair ses dretgs. El ha da communitgar als garants il concurs ed il moratori, uschespert ch' el ha enconuschientscha da quai. 
^3 Sch' il creditur tralascha ina da questas acziuns, perda el ses dretgs vers il garant, uschenavant che quel ha patì in donn pervia da la tralaschada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 506
Art. 506 
2. Relaziun tranter il garant ed il debitur principal 
a. Dretg da pretender segirezza e deliberaziun 
Il garant po pretender segirezzas dal debitur principal e, sch' il debit principal sto vegnir pajà, la deliberaziun da la garanzia: 
1. sch' il debitur principal violescha las cunvegnas ch' el ha fatg cun il garant, en spezial sch' el na tegna betg l' empermischun da distgargiar il garant entaifer in tschert termin; 
2. sch' il debitur principal vegn en retard cun sias obligaziuns u sch' i daventa considerablamain pli difficil da persequitar el giuridicamain, perquai ch' el ha transferì ses domicil en in auter stadi; 
3. sch' il privel per il garant è daventà considerablamain pli grond che quai ch' el era dal temp, cur ch' el ha surpiglià la garanzia, e quai pervia d' in pegiurament da las relaziuns da facultad dal debitur principal, pervia d' ina svalitaziun da las segirezzas u pervia d' ina culpa dal debitur principal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 507
Art. 507 
b. Dretg dal garant da prender regress 
aa. En general 
^1 Ils dretgs dal creditur vegnan transferids sin il garant, e quai en quella dimensiun ch' el ha cuntentà il creditur. El als po far valair immediatamain, cur ch' il debit sto vegnir pajà enavos. 
^2 Dals dretgs da pegn ch' èn responsabels per las pretensiuns garantidas e da las autras segirezzas vegnan dentant transferids - nun ch' i saja vegnì concludì insatge auter - sin il garant mo quels ch' eran avant maun il mument che la garanzia è vegnida surpigliada u ch' èn vegnids stabilids posteriuramain dal debitur principal en spezial per questa pretensiun. Sche mo ina part d' in dretg da pegn vegn transferida sin il garant, perquai che mo ina part dal debit è vegnida pajada, ha la part che resta al creditur la precedenza avant la part dal garant. 
^3 Resalvads restan ils dretgs spezials e las objecziuns che resultan tras la relaziun giuridica tranter il garant ed il debitur principal. 
^4 Sch' i vegn realisà in pegn ch' è vegnì stabilì per ina pretensiun garantida ubain sch' il proprietari dal pegn paja voluntarmain, ha il proprietari dal pegn il dretg da prender regress sin il garant per quest intent mo, sche quai è vegnì concludì uschia tranter quella persuna che ha vulì il pegn ed il garant, u sch' il pegn è vegnì stabilì posteriuramain d' ina terza persuna. 
^5 La surannaziun da la pretensiun da regress cumenza il mument ch' il garant cuntenta il creditur. 
^6 Per il pajament d' ina pretensiun che n' è betg accusabla ubain per il pajament d' in debit ch' è nunliant per il debitur principal pervia d' ina errur u pervia da l' inabilitad da far in contract n' ha il garant nagin dretg da prender regress sin il debitur principal. Sch' el ha dentant surpiglià la responsabladad per in debit surannà per incumbensa dal debitur principal, sto el star bun tenor ils princips davart il mandat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 508
Art. 508 
bb. Obligaziun d' annunzia dal garant 
^1 Sch' il garant paja cumplainamain u parzialmain il debit principal, sto el communitgar quai al debitur principal. 
^2 Sch' el tralascha da communitgar quai e sch' il debitur principal - che aveva u che stuess avair gì enconuschientscha da quest pajament - paja er il debit, perda il garant ses dretg da prender regress sin el. 
^3 La pretensiun cunter il creditur pervia d' enritgiment nungiustifitgà resta resalvada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 509
Art. 509 
C. Finiziun da la garanzia 
I. Sin fundament da la lescha 
^1 Il garant vegn deliberà tras mintga extincziun dal debit principal. 
^2 Sche la responsabladad sco debitur principal e sche la responsabladad da la garanzia s' uneschan dentant en la medema persuna, mantegna il creditur ils avantatgs spezials che resultan per el tras la garanzia. 
^3 Mintga garanzia d' ina persuna natirala extingua 20 onns suenter ch' ella è vegnida surpigliada. Exceptadas èn garanzias ch' èn vegnidas surpigliadas vers la Confederaziun u vers ses instituts da dretg public u vers in chantun per obligaziuns da dretg public sco dazis, sco taglias e sco chaussas sumegliantas, u per taxas da vitgira sco er las garanzias per uffizis publics e per servetschs publics ed er las garanzias per prestaziuns che sa repetan periodicamain. 
^4 Durant l' ultim onn da quest termin po la garanzia vegnir fatga valair, er sch' ella è vegnida surpigliada per in temp pli lung, sch' il garant na l' ha betg prolungada u remplazzada ordavant tras ina nova garanzia. 
^5 Ina prolungaziun po vegnir fatga tras ina decleraziun en scrit dal garant per maximalmain 10 ulteriurs onns. Quella è dentant mo valaivla, sch' ella na vegn betg fatga pli baud che 1 onn avant che la garanzia extingua. 
^6 Sch' il debit principal sto vegnir pajà main che 2 onns avant l' extincziun da la garanzia e sch' il creditur na l' ha betg pudì desdir avant quest termin, sto il garant star bun per mintga spezia da garanzia e senza ch' il debitur principal u senza che ses pegns vegnian obligads precedentamain a prestaziuns. Il garant ha dentant il dretg da prender regress sin il debitur principal, e quai gia avant ch' il debit principal sto vegnir pajà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 510
Art. 510 
II. Garanzia per in temp limità; revocaziun 
^1 Sch' ina pretensiun futura è garantida, po il garant revocar da tut temp la garanzia cun ina decleraziun en scrit al creditur, uschè ditg che la pretensiun n' è anc betg naschida e sche las relaziuns da facultad dal debitur principal èn sa pegiuradas considerablamain dapi che la garanzia è vegnida suttascritta u sch' i sa mussa pir pli tard che la situaziun da sia facultad è considerablamain mendra che quai ch' il garant aveva supponì da buna fai. Ina garanzia per uffizis publics e per servetschs publics na po betg pli vegnir revocada, sche la relaziun d' uffizi u da servetsch è gia realisada. 
^2 Il garant sto indemnisar il donn ch' il creditur ha gì cun sa fidar da buna fai da la garanzia. 
^3 Sche la garanzia è vegnida surpigliada mo per in tschert temp, extingua l' obligaziun dal garant, sch' il creditur na fa betg valair giuridicamain sia pretensiun entaifer 4 emnas suenter ch' il termin è scadì e na persequitescha betg la via giudiziala senza interrupziuns considerablas. 
^4 Sche la pretensiun na sto betg vegnir pajada entaifer quest termin, po il garant sa deliberar da la garanzia mo cun prestar ina segirezza reala. 
^5 Sch' el tralascha quai, vala la garanzia vinavant sco sch' ella fiss vegnida concludida fin a la scadenza dal debit principal; resalvà resta dentant la disposiziun davart la durada maximala da la garanzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 511
Art. 511 
III. Garanzia per in temp nundeterminà 
^1 Sche la garanzia è vegnida surpigliada per in temp illimità e sch' il debit principal sto vegnir pajà, po il garant pretender - sche quai è la premissa per ch' el possia vegnir obligà a prestaziuns - ch' il creditur fetschia valair giuridicamain la pretensiun vers il debitur principal entaifer 4 emnas, ch' el inizieschia la realisaziun d' eventuals pegns e ch' el persequiteschia la via giudiziala senza interrupziuns considerablas. 
^2 Sch' i sa tracta d' ina pretensiun, da la quala la scadenza po vegnir chaschunada tras la desditga dal creditur, ha il garant il dretg da pretender - suenter che 1 onn è passà dapi che la garanzia è vegnida surpigliada - ch' il creditur dettia la desditga e ch' el fetschia valair ses dretg - suenter che la scadenza ha cumenzà - en il senn da la disposiziun qua survart. 
^3 Sch' il creditur n' ademplescha betg questa pretensiun, è il garant deliberà da sia garanzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 512
Art. 512 
IV. Garanzia per uffizis publics e per servetschs publics 
^1 Ina garanzia per uffizis publics ch' è vegnida surpigliada per in temp illimità po vegnir desditga per la fin d' ina perioda d' uffizi, observond in termin da desditga dad 1 onn. 
^2 Sch' i n' exista betg ina perioda d' uffizi limitada, po il garant uffizial desdir la garanzia mintgamai per la fin dal 4. onn suenter l' entrada en uffizi, observond in termin da desditga dad 1 onn. 
^3 Sch' in garant surpiglia ina garanzia per servetschs publics per in temp illimità, ha el il medem dretg da desditga sco il garant uffizial en cas d' ina perioda d' uffizi illimitada. 
^4 Cunvegnas cuntrarias restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 513
Art. 513 
A. Pretensiuns senza dretg da purtar plant 
^1 Il gieu e la scumessa na dattan betg in dretg da far pretensiuns. 
^2 Il medem vala per emprests da daners e per pajaments anticipads che vegnan fatgs sapientivamain per als duvrar per gieus e per scumessas sco er per fatschentas differenzialas e per fatschentas da furniziun concernent rauba u valurs da bursa che han il caracter d' in gieu u d' ina scumessa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 514
Art. 514 
B. Renconuschientscha da debits e pajament voluntar 
^1 Ina renconuschientscha da debits u in' obligaziun tras ina cambiala per cuvrir summas da gieus u da scumessas na po betg vegnir fatga valair, malgrà ch' ella è vegnida consegnada; resalvads èn ils dretgs che terzas persunas da buna fai han concernent las vaglias. 
^2 In pajament che vegn prestà voluntarmain po mo vegnir pretendì enavos, sche l' execuziun dal gieu u da la scumessa tenor plan è vegnida impedida per casualitad u tras il retschavider u sche quel è sa fatg culpabel d' ina malonestadad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 515
Art. 515 
C. Lottarias u trair la sort 
^1 Da lottarias u da trair la sort naschan pretensiuns mo, sche talas acziuns èn vegnidas permessas da l' autoritad cumpetenta. 
^2 Sche questa permissiun manca, vegn ina tala pretensiun tractada tenor las disposiziuns davart ils debits da gieu. 
^3 Lottarias e contracts da trair la sort ch' èn permess a l' exteriur giaudan ina protecziun legala en Svizra mo, sche l' autoritad svizra cumpetenta ha permess la vendita dals numers da lottaria e da las bistgettas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 515a
Art. 515a 
D. Gieu en bancas da gieu, emprests da daners da bancas da gieu 
Da gieus da fortuna che vegnan fatgs en bancas da gieu naschan pretensiuns accusablas, premess che la banca da gieu saja vegnida approvada da l' autoritad cumpetenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 516
Art. 516 
A. Contract da renta vitalizia 
I. Cuntegn 
^1 La renta vitalizia po vegnir constituida sin la vita dal creditur d' ina renta, dal debitur d' ina renta ubain d' ina terza persuna. 
^2 Sch' i manca in conclus precis, vegni supponì ch' ella saja vegnida constituida sin la vita dal creditur d' ina renta. 
^3 Ina renta vitalizia ch' è vegnida constituida sin la vita dal debitur d' ina renta ubain d' ina terza persuna passa vi sin ils ertavels dal creditur d' ina renta, nun ch' i saja vegnì concludì insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 517
Art. 517 
II. Furma 
Per esser valaivel sto il contract da renta vitalizia vegnir concludì en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 518
Art. 518 
III. Dretgs dal creditur 
1. Far valair il dretg 
^1 La renta vitalizia sto vegnir pajada mintga mez onn ed ordavant, nun ch' i saja vegnì concludì insatge auter. 
^2 Sche la persuna che ha il dretg da la renta vitalizia mora avant la scadenza da la perioda, per la quala la renta sto vegnir pajada ordavant, ha il debitur da pajar l' entir import. 
^3 Sch' il debitur da la renta vitalizia fa concurs, po il creditur da la renta vitalizia far valair ses dretgs en furma d' in chapital ch' è egual a quel ch' i duvrass - il mument da la decleraziun da concurs - per constituir la medema renta vitalizia tar ina cassa da rentas solida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 519
Art. 519 
2. Transferibilitad 
^1 Il creditur da la renta vitalizia po ceder l' execuziun da ses dretgs, nun ch' i saja vegnì concludì insatge auter. 
^2 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 520
Art. 520 
IV. Rentas vitalizias tenor la Lescha federala davart il contract d' assicuranza 
Las disposiziuns da questa lescha che concernan il contract da renta vitalizia na vegnan betg applitgadas per contracts da rentas vitalizias ch' èn suttamess a la Lescha federala dals 2 d' avrigl 1908 davart il contract d' assicuranza; resalvada resta la prescripziun concernent la privaziun dal dretg da survegnir ina renta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 521
Art. 521 
B. Contract da vitalizi 
I. Noziun 
^1 Cun il contract da vitalizi s' oblighescha il vitalizià da surdar al vitaliziari ina facultad u singulas valurs da facultad, ed il vitaliziari s' oblighescha da mantegnair e da tgirar il vitalizià uschè ditg ch' el viva. 
^2 Sch' il vitaliziari è vegnì numnà sco ertavel dal vitalizià, è l' act da vitalizi suttamess a las disposiziuns davart il contract d' ierta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 522
Art. 522 
II. Furmaziun 
1. Furma 
^1 Er sch' ina nominaziun d' ertavels n' è betg colliada cun il contract da vitalizi, sto el - per esser valaivel - vegnir fatg en la medema furma sco il contract d' ierta. 
^2 Sch' il contract vegn fatg cun in institut da vitalizi ch' è renconuschì dal stadi e tenor las cundiziuns ch' èn vegnidas approvadas da l' autoritad cumpetenta, basta la cunvegna en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 523
Art. 523 
2. Garanzia 
Sch' il vitalizià ha surdà in bain immobigliar al vitaliziari, ha el - sco in vendider - il dretg da survegnir ina ipoteca legala sin quest bain sco garanzia per sias pretensiuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 524
Art. 524 
III. Cuntegn 
^1 Il vitalizià viva da cuminanza en la chasada dal vitaliziari, e quel è obligà da prestar al vitalizià quai che quel dastga spetgar giustifitgadamain tenor la valur da sia atgna prestaziun e tenor las relaziuns, en las qualas el ha vivì fin ussa. 
^2 Il vitaliziari ha da dar alloschi e dunsena al vitalizià en moda adequata; en cas da malsogna debitescha el al vitalizià la tgira necessaria ed il tractament medicinal. 
^3 Instituts da vitalizi pon fixar questas prestaziuns en lur reglaments da chasa sco normas da contract ch' èn liantas per tuttas e per tuts; quests reglaments ston vegnir approvads da l' autoritad cumpetenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 525
Art. 525 
IV. Contestaziun e reducziun 
^1 In contract da vitalizi po vegnir contestà da quellas persunas che han in dretg legal da survegnir sustegn dal vitalizià, sche quel sa priva - tras il contract da vitalizi - da la pussaivladad d' ademplir sias obligaziuns da sustegn. 
^2 Empè d' abolir il contract po il derschader obligar il vitaliziari da sustegnair las persunas che han in dretg da survegnir sustegn, cumpensond questas prestaziuns cun quai ch' el debitescha al vitalizià tenor il contract da vitalizi. 
^3 Resalvads restan plinavant ils plants da reducziun dals ertavels sco er la contestaziun tras ils crediturs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 526
Art. 526 
V. Aboliziun 
1. Desditga 
^1 Il contract da vitalizi po vegnir desditg da tut temp, observond in termin d' in mez onn, tant dal vitalizià sco er dal vitaliziari, sche - tenor il contract - la prestaziun d' in dad els è - en quai che reguarda sia valur - considerablamain pli gronda che la prestaziun da l' auter e sch' il retschavider da la prestaziun pli gronda na po betg cumprovar che l' auter haja gì l' intent da far ina donaziun. 
^2 Decisiva en quest connex è la proporziun tranter il chapital e la renta vitalizia tenor ils princips d' ina cassa da rentas solida. 
^3 Las prestaziuns ch' èn gia vegnidas fatgas il mument da la desditga dal contract vegnan restituidas, cumpensond la valur dal chapital ed ils tschains. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 527
Art. 527 
2. Aboliziun unilaterala 
^1 Tant il vitalizià sco er il vitaliziari po abolir unilateralmain il contract da vitalizi, sche la relaziun è daventada insupportabla pervia da violaziun da las obligaziuns contractualas u sch' igl è - per auters motivs impurtants - daventà smesiradamain difficil u schizunt nunpussaivel da cuntinuar cun il contract. 
^2 Sch' il contract da vitalizi vegn abolì per in tal motiv, ha la partida culpaivla - ultra da restituir las prestaziuns retschavidas - da pajar ina indemnisaziun adequata a la partida senza culpa. 
^3 Empè dad abolir cumplainamain il contract po il derschader abolir - sin giavisch d' ina partida u d' uffizi - la cuminanza en la chasada e conceder al vitalizià ina renta vitalizia sco cumpensaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 528
Art. 528 
3. Mort dal vitaliziari 
^1 Sch' il vitaliziari mora, po il vitalizià pretender entaifer 1 onn ch' il contract da vitalizi vegnia abolì. 
^2 En quest cas po el far valair ina pretensiun cunter ils ertavel, sco ch' el avess il dretg da far en cas da concurs dal vitaliziari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 529
Art. 529 
VI. Intransferibilitad, validaziun da pretensiuns en cas da concurs e da sequestraziun 
^1 Il dretg dal vitalizià n' è betg transferibel. 
^2 En cas ch' il vitaliziari fa concurs importa la pretensiun dal vitalizià quella summa, per la quala el pudess acquistar tar ina cassa da rentas solida ina renta vitalizia che correspunda a la valur da las prestaziuns che vegnan debitadas ad el. 
^3 Sch' i dat ina sequestraziun cunter il vitaliziari, po il vitalizià sa participar a quella per sia pretensiun, e quai senza ch' i saja vegnida fatga ordavant ina scussiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 530
Art. 530 
A. Noziun 
^1 La societad è in contract, cun il qual duas u pliras persunas uneschan lur forzas u lur meds finanzials per cuntanscher ina finamira communabla. 
^2 Ella è ina societad simpla en il senn da quest titel, uschenavant ch' ella n' ha betg il caracter distinctiv d' ina da las autras societads ch' èn regladas da la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 531
Art. 531 
B. Relaziun dals associads tranter sai 
I. Contribuziuns 
^1 Mintga associà ha da prestar ina contribuziun, saja quai en furma da daners, da chaussas, da credits u da lavur. 
^2 Ils associads han da prestar contribuziuns egualas che han da correspunder tenor la spezia e tenor la dimensiun a l' intent concludì da la societad, nun ch' i dettia ina cunvegna cuntraria. 
^3 Pertutgant il surpigliar la ristga e pertutgant l' obligaziun da dar garanzia vegnan applitgads ils princips dal contract da locaziun, uschenavant ch' il singul associà ha da surlaschar il diever d' ina chaussa, ed ils princips dal contract da cumpra, uschenavant ch' el ha da transferir la proprietad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 532
Art. 532 
II. Gudogn e perdita 
1. Repartiziun dal gudogn 
Mintga associà è obligà da parter cun ils auters associads in gudogn che appartegna tenor sia natira a la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 533
Art. 533 
2. Participaziun al gudogn ed a la perdita 
^1 Mintga associà ha la medema part vi dal gudogn e vi da la perdita, senza resguard da la spezia e da la grondezza da sia contribuziun, nun ch' i dettia ina cunvegna cuntraria. 
^2 Sch' igl è vegnida concludida mo la part vi dal gudogn u mo la part vi da la perdita, vala quest conclus per tuts dus cas. 
^3 La cunvegna ch' in associà, che ha da contribuir lavur per l' intent cuminaivel, duaja avair part mo vi dal gudogn, ma betg vi da la perdita, è valaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 534
Art. 534 
III. Conclus da la societad 
^1 Ils conclus da la societad vegnan prendids cun il consentiment da tut ils associads. 
^2 Sch' il contract prevesa ina maioritad da las vuschs, correspunda quella a la pluralitad da las persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 535
Art. 535 
IV. Gestiun 
^1 La gestiun po vegnir ademplida da tut ils associads, nun ch' ella saja vegnida surdada tras contract u tras conclus exclusivamain ad in u a plirs associads u a terzas persunas. 
^2 Sche la gestiun po vegnir ademplida u da tuts u da plirs associads, po mintgin dad els agir senza la cooperaziun dals auters; mintgin dals auters associads che ha il dretg d' ademplir la gestiun ha dentant il dretg - faschond opposiziun - d' impedir quest agir, avant che quel saja cumplenì. 
^3 Per nominar in mandatari general e per far acts giuridics che surpassan la gestiun ordinaria da las fatschentas cuminaivlas dovri il consentiment da tut ils associads, nun ch' i smanatschia in privel tras il retardament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 536
Art. 536 
V. Responsabladad tranter sai 
1. Scumond da concurrenza 
Nagins dals associads na dastgan far fatschentas per lur avantatg persunal che impedeschan u che pregiuditgeschan l' intent da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 537
Art. 537 
2. Expensas, obligaziuns e prestaziuns dals associads 
^1 Sch' in dals associads ha fatg expensas u sch' el ha surpiglià obligaziuns per fatschentas da la societad e sch' el ha chaschunà perditas che stattan en in connex direct cun sia gestiun u sch' el ha chaschunà ristgas che n' èn betg separablas da la gestiun, ston ils auters associads star buns per el. 
^2 Per daners che l' associà dat sco anticipaziun po el pretender tschains a partir dal di ch' el ha dà quels. 
^3 El n' ha percunter betg il dretg da pretender ina bunificaziun per sias stentas persunalas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 538
Art. 538 
3. Mesira dal quità duaivel 
^1 Mintga associà è obligà d' applitgar quella premura e quel quità per las fatschentas da la societad ch' el impunda per sias atgnas fatschentas. 
^2 El stat bun vers ils ulteriurs associads per il donn ch' el ha chaschunà per sia culpa, senza pudair cumpensar quel cun ils avantatgs ch' el ha procurà a la societad cun autras chaschuns. 
^3 L' associà che ademplescha la gestiun e che survegn ina bunificaziun per sia lavur stat bun tenor las disposiziuns davart il mandat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 539
Art. 539 
VI. Retratga e restricziun da la gestiun 
^1 La cumpetenza d' ademplir la gestiun ch' è vegnida surdada ad in associà en il contract da societad na dastga ni vegnir retratga ni vegnir restrenschida dals auters associads senza motivs impurtants. 
^2 Sch' igl èn avant maun motivs impurtants, po la cumpetenza d' ademplir la gestiun vegnir retratga da mintgin dals associads er alura, sch' il contract da societad dispona insatge auter. 
^3 In motiv è en spezial avant maun, sche quel che ademplescha la gestiun è sa fatg culpabel d' ina greva violaziun da sias obligaziuns u sch' el ha pers l' abilitad d' ademplir la gestiun bain ed en urden. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 540
Art. 540 
VII. Associads ch' èn autorisads e che n' èn betg autorisads d' ademplir la gestiun 
1. En general 
^1 Sch' i n' è betg previs insatge auter en las disposiziuns da quest titel u en il contract da societad, vegnan applitgadas las prescripziuns davart il mandat per la relaziun tranter l' associà che ademplescha la gestiun ed ils auters associads. 
^2 Sch' in associà che n' ha betg il dretg d' ademplir la gestiun, procura fatschentas da la societad u sch' in associà che ha il dretg d' ademplir la gestiun surpassa sias cumpetenzas, vegnan applitgadas las disposiziuns davart la gestiun senza mandat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 541
Art. 541 
2. Invista da las fatschentas da la societad 
^1 L' associà ch' è exclus da la gestiun ha il dretg da s' infurmar persunalmain davart l' andament da las fatschentas da la societad, da prender invista dals cudeschs da fatschenta e dals palpiris da la societad e da far per sasez ina survista davart il stadi da la facultad cuminaivla. 
^2 Ina cunvegna cuntraria è nunvalaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 542
Art. 542 
VIII. Admissiun da novs associads e participaziun da terzas persunas 
^1 In associà na po betg admetter ina terza persuna en la societad senza il consentiment dals auters associads. 
^2 Sch' in associà lascha sa participar ina terza persuna vi da sia part u sch' el ceda a quella sia part, na daventa questa terza persuna betg associada cun ils auters e na survegn en spezial betg il dretg da prender invista da las fatschentas da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 543
Art. 543 
C. Relaziun dals associads vers terzas persunas 
I. Represchentanza 
^1 Sch' in associà fa fatschentas cun ina terza persuna sin quint da la fatschenta, dentant en ses agen num, daventa el sulet debitur u creditur vers questa terza persuna. 
^2 Sch' in associà fa fatschentas cun ina terza persuna en num da la societad u en num da tut ils associads, daventan ils ulteriurs associads debiturs u crediturs vers questa terza persuna mo uschenavant che quai correspunda a las disposiziuns da la represchentanza. 
^3 In' autorisaziun dal singul associà, da represchentar la societad u tut ils associads vers terzas persunas vegn supponida, uschespert che la gestiun è vegnida confidada ad el. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 544
Art. 544 
II. Effect da la represchentanza 
^1 Chaussas, dretgs reals u pretensiuns ch' èn vegnids transferids a la societad u ch' èn vegnids acquistads per la societad, tutgan cuminaivlamain als associads a norma dal contract da societad. 
^2 Per lur satisfacziun pon ils crediturs d' in associà far valair lur dretgs mo per la part da liquidaziun da lur debitur, nun ch' il contract da societad disponia autramain. 
^3 Sch' ils associads han surpiglià cuminaivlamain u tras represchentanza obligaziuns vers ina terza persuna, stattan els buns solidaricamain vers quella, cun la resalva d' ina cunvegna cuntraria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 545
Art. 545 
D. Finiziun da la societad 
I. Motivs da dissoluziun 
1. En general 
^1 La societad vegn dissolvida: 
1. sche la finamira, per la quala ella è vegnida fundada, è cuntanschida u sch' igl è daventà nunpussaivel da la cuntanscher; 
2. sch' in associà mora e sch' i n' è betg vegnì concludì gia ordavant per quest cas, che la societad duaja vegnir cuntinuada cun ils ertavels; 
3. sche la part da liquidaziun d' in associà è l' object d' ina utilisaziun sfurzada u sch' in associà fa concurs e vegn mess sut curatella cumplessiva; 
4. tras ina cunvegna reciproca; 
5. sch' il temp è scadì, per il qual la societad è vegnida fundada; 
6. tras la desditga d' in dals associads, sch' ina tala desditga è resalvada en il contract da societad u sche la societad è vegnida fundada per ina durada illimitada u per il temp da vita d' in dals associads; 
7. tras la sentenzia dal derschader, sche la societad duai vegnir dissolvida per in motiv impurtant. 
^2 Per motivs impurtants po la dissoluziun da la societad vegnir pretendida avant che la durada dal contract è scadida u, sch' il contract è vegnì fatg per ina durada illimitada, senza ina desditga precedenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 546
Art. 546 
2. Societad da durada illimitada 
^1 Sche la societad è vegnida fundada per ina durada illimitada u per il temp da vita d' in dals associads, po mintga associà desdir il contract, observond in termin da desditga da 6 mais. 
^2 La desditga duai dentant vegnir fatga en buna fai e betg da temp maladattà e dastga vegnir fatga mo per la fin d' in onn da gestiun per il cas ch' igl èn previs rendaquints annuals. 
^3 Sch' ina societad ch' è vegnida fundada per in tschert temp vegn cuntinuada taciturnamain, suenter che quest temp è scadì, vala ella sco renovada per in temp illimità. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 547
Art. 547 
II. Effect da la dissoluziun per la gestiun 
^1 Sche la societad vegn dissolvida en autra moda che tras desditga, exista vinavant la cumpetenza d' in associà d' ademplir la gestiun en sia favur, fin ch' el vegn a savair da la dissoluziun u ch' el stuess vegnir a savair da tala cun far l' attenziun duaivla. 
^2 Sche la societad vegn dissolvida tras la mort d' in associà, ha l' ertavel da quel d' annunziar immediatamain il mortori als auters associads e da cuntinuar en buna fai cun la gestiun da las fatschentas che ses testader sto far, fin ch' ins ha prendì las mesiras necessarias. 
^3 Ils auters associads han perentant da cuntinuar en medema moda e maniera cun la gestiun da las fatschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 548
Art. 548 
III. Liquidaziun 
1. Tractament dals apports 
^1 En cas da la liquidaziun, ch' ils associads han da far suenter che la societad è vegnida dissolvida, na vegnan las chaussas ch' in associà a appurtà sco proprietad en la societad betg restituidas ad el. 
^2 El ha dentant il dretg sin il pretsch, per il qual ils apports èn vegnids surpigliads. 
^3 Sch' in tal pretsch n' è betg vegnì determinà, po el pretender la valur che las chaussas avevan il mument ch' ellas èn vegnidas appurtadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 549
Art. 549 
2. Repartiziun dal surpli e dal deficit 
^1 Sch' i resta in surpli suenter la deducziun dals debits cuminaivels, suenter la cumpensaziun da las expensas e da las anticipaziuns als singuls associads e suenter la restituziun dals imports da facultad, sto quest surpli vegnir repartì tranter ils associads sco gudogn. 
^2 Sche la facultad cuminaivla na basta betg - suenter ch' ils debits èn vegnids pajads e suenter che las expensas e che las anticipaziuns èn vegnidas cumpensadas - per restituir ils imports da facultad ch' èn vegnids appurtads, han ils associads da purtar questas mancanzas sco deficit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 550
Art. 550 
3. Proceder tar la liquidaziun 
^1 La liquidaziun che suonda la dissoluziun da la societad sto vegnir fatga da tut ils associads en moda cuminaivla, inclusiv quels ch' èn stads exclus da la gestiun. 
^2 Sch' il contract da societad ha però pertutgà mo tschertas singulas fatschentas ch' in dals associads ha gì da procurar en ses agen num sin quint da la societad, ha quel da liquidar sulet questas fatschentas er suenter che la societad è vegnida dissolvida, ed ha da render quint als ulteriurs associads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 551
Art. 551 
IV. Responsabladad vers terzas persunas 
La dissoluziun da la societad na mida nagut vi da las obligaziuns ch' èn vegnidas surpigliadas vers terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 552
Art. 552 
A. Societad commerziala 
^1 La societad collectiva è ina societad, en la quala duas u pliras persunas natiralas s' uneschan sut ina firma communabla cun l' intent da far commerzi, da manar ina fabrica u da manar in' autra interpresa en furma commerziala, e quai senza restrenscher lur responsabladad vers ils crediturs da la societad. 
^2 Ils associads ston laschar inscriver la societad en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 553
Art. 553 
B. Societad betg commerziala 
Sch' ina tala societad maina ina interpresa en furma betg commerziala, exista ella sco societad collectiva pir a partir dal mument ch' ella sa lascha inscriver en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 554
Art. 554 
C. Inscripziun en il register da commerzi 
I. Lieu 
La societad sto vegnir inscritta en il register da commerzi da quel lieu, nua ch' ella ha sia sedia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 555
Art. 555 
II. Represchentanza 
En il register da commerzi pon vegnir inscrittas mo talas disposiziuns davart la represchentanza da la societad, las qualas restrenschan la represchentanza ad in u a singuls associads ubain ad in associà en cuminanza cun auters associads u en cuminanza cun procurists. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 556
Art. 556 
III. Pretensiuns formalas 
^1 L' annunzia dals fatgs che ston vegnir inscrits u l' annunzia da lur midada sto vegnir suttascritta persunalmain da tut ils associads tar l' uffizi dal register da commerzi u vegnir inoltrada en scrit cun suttascripziuns legalisadas. 
^2 Ils associads che duain represchentar la societad han da dar persunalmain la suttascripziun da la firma e lur atgna suttascripziun tar l' uffizi dal register da commerzi u d' inoltrar las suttascripziuns en furma legalisada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 557
Art. 557 
A. Libertad contractuala, renviament a la societad simpla 
^1 La relaziun giuridica dals associads tranter sai è determinada en emprima lingia tras il contract da societad. 
^2 Sch' il contract na dispona betg autramain, vegnan applitgadas las prescripziuns davart la societad simpla, cun resalva da las divergenzas che resultan tras las suandantas disposiziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 558
Art. 558 
B. Rendaquint 
^1 Per mintga onn da gestiun sto - sin basa dal quint annual - vegnir eruì il gudogn u la perdita e vegnir calculada la quota da mintga associà. 
^2 A mintga associà dastgan vegnir bunifitgads ils tschains per sia quota da chapital tenor il contract, er sche questa quota è sa reducida tras la perdita da l' onn da gestiun. Sch' il contract na dispona betg autramain, importa il tschains 4 pertschient. 
^3 Eruind il gudogn e la perdita vegn in onurari, ch' è fixà contractualmain per la lavur d' in associà, tractà sco debit da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 559
Art. 559 
C. Dretg sin il gudogn, sin ils tschains e sin ils onuraris 
^1 Mintga associà ha il dretg da prender or da la cassa da la societad il gudogn, ils tschains ed ils onuraris da l' onn da gestiun scadì. 
^2 Sch' il contract prevesa quai, dastgan ils tschains ed ils onuraris vegnir retratgs gia durant l' onn da gestiun, ils gudogns percunter pir suenter l' approvaziun dal rapport da gestiun. 
^3 Ils gudogns, ils tschains ed ils onuraris ch' in associà na retira betg, vegnan agiuntads a sia quota da chapital suenter l' approvaziun dal rapport da gestiun, nun ch' in auter associà fetschia objecziuns cunter quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 560
Art. 560 
D. Perditas 
^1 Sche la quota da chapital è vegnida reducida tras perditas, mantegna l' associà ses dretg da retrair ils onuraris ed ils tschains che ston vegnir calculads sin basa da la quota da chapital reducida; ina quota dal gudogn dastga dentant pir puspè vegnir pajada, cur che la reducziun ch' è resultada tras la perdita, è gulivada. 
^2 Ils associads n' èn betg obligads da pajar apports pli auts che quai ch' il contract prevesa, ubain da cumplettar lur apports, sche quels èn sa reducids tras la perdita. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 561
Art. 561 
E. Scumond da concurrenza 
Senza il consentiment dals ulteriurs associads na dastga in associà - en la branscha da la societad - ni far fatschentas per agen quint u per quint da terzas persunas ni sa participar ad in' autra interpresa sco associà cun responsabladad illimitada, sco commanditari u sco commember d' ina societad cun responsabladad limitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 562
Art. 562 
A. En general 
Sut ses num po la societad acquistar dretgs e surpigliar obligaziuns, purtar plant e vegnir accusada davant dretgira. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 563
Art. 563 
B. Represchentanza 
I. Princip 
Sch' il register da commerzi na cuntegna naginas inscripziuns cuntrarias, han terzas persunas da buna fai il dretg da supponer che mintga singul associà saja autorisà da represchentar la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 564
Art. 564 
II. Extensiun 
^1 Ils associads ch' èn autorisads da represchentar la societad han il dretg da far en num da la societad tut ils acts giuridics che pon vegnir cumpigliads da l' intent da la societad. 
^2 Clausulas che limitassan l' extensiun da l' autorisaziun da represchentanza n' han nagin effect vers terzas persunas da buna fai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 565
Art. 565 
III. Retratga 
^1 L' autorisaziun da represchentanza po vegnir retratga d' in associà per motivs impurtants. 
^2 Sin dumonda d' in associà che fa valair vardaivlamain tals motivs po il derschader retrair provisoricamain l' autorisaziun da represchentanza, sch' in privel smanatscha. Questa disposiziun giudiziala sto vegnir inscritta en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 566
Art. 566 
IV. Procura e mandat commerzial 
Igl è pussaivel da dar la procura e da conceder in mandat commerzial per manar l' entira interpresa mo cun il consentiment da tut ils associads ch' èn autorisads da represchentar la societad, ma mintgin dad els po revocar efficaziamain la procura u in mandat commerzial visavi terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 567
Art. 567 
V. Acts giuridics e responsabladad per acts illegals 
^1 La societad acquista dretgs e surpiglia obligaziuns tras ils acts giuridics che vegnan concludids en ses num tras in associà ch' è autorisà da represchentar la societad. 
^2 I basta che l' intenziun d' agir per la societad resultia tras las circumstanzas. 
^3 La societad è responsabla per il donn che resulta tras acts illegals ch' in associà commetta, exequind sias fatschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 568
Art. 568 
C. Posiziun dals crediturs da la societad 
I. Responsabladad dals associads 
^1 Ils associads stattan buns solidaricamain e cun tut lur facultad per tut las obligaziuns da la societad. 
^2 Ina cunvegna cuntraria tranter ils associads n' ha nagin effect vers terzas persunas. 
^3 Il singul associà po dentant, er suenter sia extrada da la societad, vegnir accusà persunalmain per debits da la societad pir, sch' el sez ha fatg concurs, sche la societad è vegnida dissolvida u sche la societad è vegnida stumada senza success. La responsabladad da l' associà sin basa d' ina garanzia solidarica ch' è vegnida surpigliada a favur da la societad resta resalvada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 569
Art. 569 
II. Responsabladad da novs associads 
^1 Tgi che sa participescha ad ina societad collectiva, è responsabel solidaricamain cun ils ulteriurs associads sco er cun sia entira facultad er per las obligaziuns da la societad ch' existivan gia avant sia participaziun. 
^2 Ina cunvegna cuntraria tranter ils associads n' ha nagin effect vers terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 570
Art. 570 
III. Concurs da la societad 
^1 Ils crediturs da la societad han il dretg da vegnir cuntentads or da la facultad da la societad, cun exclusiun dals crediturs privats dals singuls associads. 
^2 Ils associads na pon betg sa participar al concurs sco crediturs per far valair lur apports da chapital e lur tschains currents, bain dentant per far valair lur pretensiuns sin ils tschains scadids, sin ils onuraris u sin las expensas fatgas en l' interess da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 571
Art. 571 
IV. Concurs da la societad e dals associads 
^1 Il concurs da la societad n' ha chaschuna betg il concurs dals singuls associads. 
^2 Medemamain na chaschuna il concurs d' in associà betg il concurs da la societad. 
^3 En cas d' in concurs dal singul associà sa drizzan ils dretgs dals crediturs da la societad tenor las prescripziuns da la Lescha federala dals 11 d' avrigl 1889 davart scussiun e concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 572
Art. 572 
D. Posiziun dal creditur privat d' in associà 
^1 Ils crediturs privats d' ina associà n' han betg il dretg da recurrer a la facultad da la societad per survegnir pajaments u garanzias. 
^2 En l' execuziun sfurzada han els mo il dretg sin ils tschains, sin ils onuraris, sin il gudogn e sin las quotas da liquidaziun che tutgan al debitur sin basa dal contract da societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 573
Art. 573 
E. Cumpensaziun 
^1 Il debitur da la societad na po betg cumpensar ina pretensiun da la societad cun ina pretensiun ch' el ha cunter in singul associà. 
^2 Medemamain na po in associà betg cumpensar ina pretensiun da ses creditur cun ina pretensiun che ses creditur debitescha a la societad. 
^3 Sch' in creditur da la societad è percunter a medem temp debitur privat d' in associà, è admessa la cumpensaziun tant a favur dal creditur da la societad sco er a favur da l' associà, uschespert che l' associà po vegnir accusà persunalmain per in debit da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 574
Art. 574 
A. En general 
^1 La societad vegn dissolvida tras la decleraziun dal concurs. Per la dissoluziun valan dal rest las disposiziuns davart la societad simpla, nun ch' i resultia insatge auter tras las prescripziuns da quest titel. 
^2 Ils associads han d' annunziar la dissoluziun a l' uffizi dal register da commerzi, cun excepziun dal cas da concurs. 
^3 Sch' igl è vegnì fatg in plant sin dissoluziun da la societad, po il derschader ordinar mesiras preventivas sin dumonda d' ina partida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 575
Art. 575 
B. Desditga tras ils crediturs d' in associà 
^1 Sch' in associà ha fatg concurs, po l' administraziun dal concurs - observond in termin da desditga d' almain 6 mais - pretender che la societad vegnia dissolvida, e quai er sche la societad è vegnida fundada per in temp limità. 
^2 Il medem dretg ha il creditur d' in associà, sche quest creditur ha impegnà la quota da liquidaziun da l' associà. 
^3 Uschè ditg che la dissoluziun n' è betg inscritta en il register da commerzi, pon la societad u ils ulteriurs associads dentant evitar l' effect d' ina tala desditga cun cuntentar la massa da concurs u il creditur stumant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 576
Art. 576 
C. Extrada d' associads 
I. Cunvegna 
Sch' ils associads èn sa cunvegnids avant la dissoluziun da cuntinuar cun la societad malgrà l' extrada d' in u da plirs associads, finescha la societad mo per ils extrants; dal rest exista ella vinavant cun tut ils dretgs e cun tut las obligaziuns da fin ussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 577
Art. 577 
II. Exclusiun tras il derschader 
Sche la dissoluziun da la societad pudess vegnir pretendida per motivs impurtants e sche quests motivs sa chattan en emprima lingia en la persuna d' in u da plirs associads, po il derschader pronunziar lur exclusiun, ordinond che lur quotas vi da la facultad da la societad vegnian pajadas or, premess che tut ils ulteriurs associads pretendian quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 578
Art. 578 
III. Exclusiun tras ils ulteriurs associads 
Sch' in associà fa concurs u sch' in da ses crediturs, che ha impegnà sia quota da liquidaziun, pretenda che la societad vegnia dissolvida, pon ils ulteriurs associads l' excluder da la societad e pajar or sia quota vi da la facultad da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 579
Art. 579 
IV. En cas da dus associads 
^1 Sche la societad sa cumpona mo da dus associads, po quel che n' ha chaschunà nagins motivs per dissolver la societad, cuntinuar cun la fatschenta sut las medemas premissas e pajar or a l' auter associà sia quota vi da la facultad da la societad. 
^2 Il derschader po disponer il medem, sche la dissoluziun vegn pretendida per in motiv che sa chatta en emprima lingia en la persuna dad in dals associads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 580
Art. 580 
V. Fixaziun da l' import 
^1 L' import che tutga a l' associà extrant vegn fixà en ina cunvegna. 
^2 Sch' il contract da societad na cuntegna naginas disposiziuns correspundentas e sche las partidas na vegnan betg da sa cunvegnir, fixescha il derschader l' import, resguardond la situaziun finanziala da la societad il mument da l' extrada ed in' eventuala culpa da l' associà extrant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 581
Art. 581 
VI. Inscripziun 
L' extrada d' in associà sco er la cuntinuaziun da la fatschenta tras in associà ston vegnir inscrittas en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 582
Art. 582 
A. Princip 
Suenter la dissoluziun da la societad ha lieu sia liquidaziun tenor las suandantas prescripziuns, nun ch' ils associads hajan fixà in' autra regulaziun per far la repartiziun u nun che la societad haja fatg concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 583
Art. 583 
B. Liquidaturs 
^1 La liquidaziun vegn fatga dals associads ch' èn autorisads da represchentar la societad, uschenavant ch' i n' existan nagins impediments en lur persuna ed uschenavant ch' ils associads na sa cunvegnan betg da designar auters liquidaturs. 
^2 Sin dumonda d' in associà e per motivs impurtants po il derschader revocar ils liquidaturs e numnar auters. 
^3 Ils liquidaturs ston vegnir inscrits en il register da commerzi, e quai er sche lur designaziun na mida betg la represchentanza existenta da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 584
Art. 584 
C. Represchentanza d' ertavels 
Ils ertavels d' in associà han da designar in represchentant communabel per la liquidaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 585
Art. 585 
D. Dretgs ed obligaziuns dals liquidaturs 
^1 Ils liquidaturs ston terminar las fatschentas currentas, ademplir las obligaziuns da la societad dissolvida, incassar las pretensiuns e - sche quai è necessari per far la repartiziun - vender la facultad da la societad. 
^2 Els ston represchentar la societad en ils acts giuridics che tutgan tar la liquidaziun e pon far process, enclegientschas e contracts da cumpromiss e - sche quai è necessari per la liquidaziun - far novas fatschentas per la societad. 
^3 Sch' in associà s' oppona cunter ina vendita en bloc ch' è vegnida concludida dals liquidaturs, cunter la refusa d' ina tala vendita u cunter ina tscherta moda e maniera d' alienar bains immobigliars, decida il derschader sin dumonda da quest associà. 
^4 La societad è responsabla per il donn che resulta tras acts illegals ch' in liquidatur commetta, exequind sias fatschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 586
Art. 586 
E. Repartiziun provisorica 
^1 Ils daners e las valurs ch' i na dovra betg durant la liquidaziun vegnan repartids provisoricamain tranter ils associads a quint da la quota da liquidaziun definitiva. 
^2 Per cuvrir obligaziuns dispitaivlas u obligaziuns che n' èn betg anc da pajar, ston vegnir retegnids ils meds necessaris. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 587
Art. 587 
F. Regulaziun dals quints 
I. Bilantscha 
^1 Al cumenzament da la liquidaziun han ils liquidaturs da far ina bilantscha. 
^2 En cas ch' ina liquidaziun dura pli ditg, sto vegnir fatga mintga onn ina bilantscha intermediara. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 588
Art. 588 
II. Restituziun dal chapital e repartiziun dal surpli 
^1 La facultad che resta suenter l' amortisaziun dals debits vegn duvrada l' emprim per restituir il chapital als associads ed alura per pajar ils tschains per la durada da la liquidaziun. 
^2 In surpli sto vegnir repartì tranter ils associads tenor las prescripziuns davart la participaziun al gudogn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 589
Art. 589 
G. Extincziun en il register da commerzi 
Cur che la liquidaziun è finida, han ils liquidaturs da procurar che la firma vegnia stizzada en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 590
Art. 590 
H. Conservaziun dals cudeschs e dals documents 
^1 Durant 10 onns suenter che la firma è vegnida stizzada en il register da commerzi vegnan ils cudeschs ed ils documents da la societad dissolvida conservads en in lieu che vegn designà dals associads u - sche quels na vegnan betg da sa cunvegnir - en in lieu che vegn designà da l' uffizi dal register da commerzi. 
^2 Ils associads sco er lur ertavels mantegnan il dretg da prender invista dals cudeschs e dals documents. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 591
Art. 591 
A. Object e termin 
^1 Las pretensiuns dals crediturs da la societad cunter in associà per obligaziuns da la societad suranneschan entaifer 5 onns, suenter che sia extrada u suenter che la dissoluziun da la societad è vegnida publitgada en il Fegl uffizial svizzer da commerzi, nun ch' i valia in termin da surannaziun pli curt pervia da la natira da la pretensiun. 
^2 Sche la pretensiun sto vegnir pajada pir suenter questa publicaziun, cumenza la surannaziun il mument che la pretensiun sto vegnir pajada. 
^3 Questa surannaziun na vegn betg applitgada per pretensiuns dals associads tranter sai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 592
Art. 592 
B. Cas spezials 
^1 La surannaziun da 5 onns na po betg vegnir fatga valair cunter il creditur che vul vegnir cuntentà sulettamain or da la facultad da la societad che n' è betg repartida. 
^2 Sch' in associà surpiglia la fatschenta cun las activas e cun las passivas, na po el betg far valair la surannaziun da 5 onns cunter ils crediturs. Per ils associads extrads vegn il termin da 5 onns percunter remplazzà tras il termin da 2 onns tenor ils princips da la surpigliada da debits; il medem vala, sch' ina terza persuna surpiglia la fatschenta cun las activas e cun las passivas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 593
Art. 593 
C. Interrupziun 
L' interrupziun da la surannaziun cunter la societad ch' exista vinavant u cunter in auter associà na po betg interrumper la surannaziun cunter in associà extrà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 594
Art. 594 
A. Societad commerziala 
^1 En ina societad commanditara s' uneschan duas u pliras persunas sut ina firma communabla cun l' intent da far commerzi, da manar ina fabrica u da manar in' autra interpresa en furma commerziala, e quai uschia che almain in commember è responsabel illimitadamain, entant che in u plirs auters commembers èn responsabels sco commanditaris mo fin a l' import d' in tschert apport da facultad, numnà summa commanditara. 
^2 Mo persunas natiralas pon esser associads cun responsabladad illimitada; percunter pon er persunas giuridicas e societads commerzialas esser commanditaris. 
^3 Ils associads ston laschar inscriver la societad en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 595
Art. 595 
B. Societad betg commerziala 
Sch' ina tala societad maina ina interpresa en furma betg commerziala, exista ella sco societad commanditara pir a partir dal mument ch' ella sa lascha inscriver en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 596
Art. 596 
C. Inscripziun en il register da commerzi 
I. Lieu ed apport en natiralias 
^1 La societad sto vegnir inscritta en il register da commerzi da quel lieu, nua ch' ella ha sia sedia. 
^2 ... 
^3 Sche la summa commanditara na duai betg vegnir pajada en daner blut u duai vegnir pajada mo per part en daner blut, ston l' apport en natiralias e la valur attribuida vegnir designads expressivamain en l' annunzia e vegnir inscrits en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 597
Art. 597 
II. Pretensiuns formalas 
^1 L' annunzia dals fatgs che ston vegnir inscrits u l' annunzia da lur midada sto vegnir suttascritta da tut ils associads tar l' uffizi dal register da commerzi u vegnir inoltrada en scrit cun suttascripziuns legalisadas. 
^2 Ils associads cun responsabladad illimitada che duain represchentar la societad han da dar persunalmain la suttascripziun da la firma e lur atgna suttascripziun tar l' uffizi dal register da commerzi u d' inoltrar las suttascripziuns en furma legalisada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 598
Art. 598 
A. Libertad contractuala. Renviament a la societad collectiva 
^1 La relaziun giuridica dals associads tranter sai è determinada en emprima lingia tras il contract da societad. 
^2 Sch' il contract na dispona betg autramain, vegnan applitgadas las prescripziuns davart la societad collectiva, cun resalva da las divergenzas che resultan tras las suandantas disposiziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 599
Art. 599 
B. Gestiun 
La gestiun da la societad vegn procurada da l' associà u dals associads cun responsabladad illimitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 600
Art. 600 
C. Posiziun dal commanditari 
^1 Il commanditari n' è - sco tal - ni autorisà ni obligà da manar las fatschentas da la societad. 
^2 El n' è er betg autorisà da far opposiziun cunter in act da la gestiun da la societad, sche quest act appartegna al manaschi ordinari da la societad. 
^3 El ha il dretg da pretender ina copia dal quint economic e da la bilantscha e da controllar lur correctadad, prendend invista dals cudeschs da fatschenta e da las quittanzas da cudeschaziun, ubain da laschar controllar lur correctadad tras in expert independent; en cas da dispita designescha il derschader l' expert. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 601
Art. 601 
D. Participaziun al gudogn ed a la perdita 
^1 Il commanditari ha da surpigliar ina perdita fin maximalmain a l' import da sia summa commanditara. 
^2 Sch' i manca ina cunvegna che regla la participaziun dal commanditari al gudogn ed a la perdita, decida il derschader en chaussa tenor liber appreziar. 
^3 Sche la summa commanditara n' è betg vegnida pajada cumplainamain u sch' ella è vegnida reducida posteriuramain, dastgan ils tschains, ils gudogns ed eventuals onuraris vegnir agiuntads ad ella mo, fin ch' ella ha puspè cuntanschì ses import cumplain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 602
Art. 602 
A. En general 
Sut ses num po la societad acquistar dretgs e surpigliar obligaziuns, purtar plant e vegnir accusada davant dretgira. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 603
Art. 603 
B. Represchentanza 
La societad vegn represchentada tras l' associà u tras ils associads cun responsabladad illimitada tenor las prescripziuns che valan per la societad collectiva. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 604
Art. 604 
C. Responsabladad da l' associà cun responsabladad illimitada 
L' associà cun responsabladad illimitada po vegnir accusà persunalmain per in debit da la societad pir, sche la societad è vegnida dissolvida u sche la societad è vegnida stumada senza success. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 605
Art. 605 
D. Responsabladad dal commanditari 
I. Fatschentas per la societad 
Sch' il commanditari fa fatschentas per la societad senza declerar expressivamain ch' el ageschia mo sco procurist u sco mandatari, è el responsabel per questas fatschentas vers terzas persunas sco in associà cun responsabladad illimitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 606
Art. 606 
II. Mancanza da l' inscripziun 
Sche la societad ha fatg fatschentas avant che s' inscriver en il register da commerzi, è il commanditari responsabel per las obligaziuns ch' èn resultadas fin a l' inscripziun vers terzas persunas sco in associà cun responsabladad illimitada, nun ch' el cumprovia che las terzas persunas enconuschevan la limitaziun da sia responsabladad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 607
Art. 607 
III. Num dal commanditari en la firma 
Sch' il num dal commanditari è vegnì recepì en la firma da la societad, è il commanditari responsabel vers ils crediturs da la societad sco in associà cun responsabladad illimitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 608
Art. 608 
IV. Extensiun da la responsabladad 
^1 Il commanditari è responsabel vers terzas persunas cun la summa commanditara ch' è inscritta en il register da commerzi. 
^2 Sch' el sez ha communitgà a terzas persunas ina summa commanditara pli auta u sche la societad ha fatg quai cun sia enconuschientscha, è el responsabel fin a quest import. 
^3 Ils crediturs han il dretg da cumprovar che la valur ch' è vegnida attribuida ad apports en natiralias na correspundia betg a lur valur reala il mument ch' els èn vegnids appurtads en la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 609
Art. 609 
V. Reducziun da la summa commanditara 
^1 Sch' il commanditari reducescha - tras ina cunvegna cun ils ulteriurs associads u tras retratgas - la summa commanditara ch' è inscritta en il register da commerzi u ch' è vegnida communitgada en autra moda, ha questa midada in effect sin terzas persunas pir, cur ch' ella è vegnida inscritta en il register da commerzi ed è vegnida publitgada. 
^2 Per las obligaziuns ch' èn resultadas avant questa communicaziun resta il commanditari responsabel cun l' entira summa commanditara. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 610
Art. 610 
VI. Dretg dals crediturs da purtar plant 
^1 Durant che la societad exista, n' han ils crediturs da la societad betg il dretg da purtar plant cunter il commanditari. 
^2 Sche la societad vegn dissolvida, pon ils crediturs, ils liquidaturs u l' administraziun da concurs pretender che la summa commanditara vegnia agiuntada a la massa da liquidaziun u da concurs, uschenavant ch' ella n' è betg anc vegnida pajada u uschenavant ch' ella è puspè vegnida restituida al commanditari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 611
Art. 611 
VII. Retratga da tschains e da gudogns 
^1 Il commanditari ha mo il dretg da retrair tschains e gudogns, uschenavant che la summa commanditara na vegn betg reducida tras il pajament. 
^2 Il commanditari è obligà da restituir tschains e gudogns ch' el ha retratg senza dretg. L' artitgel 64 è applitgabel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 612
Art. 612 
VIII. Participaziun ad ina societad 
^1 Tgi che sa participescha ad ina societad collectiva u commanditara sco commanditari, è responsabel cun la summa commanditara er per las obligaziuns da la societad ch' existivan gia avant sia participaziun. 
^2 Ina cunvegna cuntraria tranter ils associads n' ha nagin effect sin terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 613
Art. 613 
E. Posiziun dals crediturs privats 
^1 Ils crediturs privats d' in associà cun responsabladad illimitada u d' in commanditari n' han betg il dretg da recurrer a la facultad da la societad per survegnir pajaments u garanzias. 
^2 En l' execuziun sfurzada han els mo il dretg sin ils tschains, sin il gudogn e sin las quotas da liquidaziun sco er sin eventuals onuraris che tutgan al debitur sin basa dal contract da societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 614
Art. 614 
F. Cumpensaziun 
^1 In creditur da la societad ch' è a medem temp debitur privat dal commanditari po pretender da quel ina cumpensaziun mo, sch' il commanditari è responsabel illimitadamain. 
^2 Dal rest sa drizza la cumpensaziun tenor las prescripziuns davart la societad collectiva. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 615
Art. 615 
G. Concurs 
I. En general 
^1 Il concurs da la societad n' ha chaschuna betg il concurs dals singuls associads. 
^2 Medemamain na chaschuna il concurs d' in associà betg il concurs da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 616
Art. 616 
II. Concurs da la societad 
^1 En il concurs da la societad vegn la facultad da la societad duvrada per cuntentar ils crediturs da la societad, cun exclusiun dals crediturs privats dals singuls associads. 
^2 Quai ch' il commanditari ha pajà a la societad a quint da sia summa commanditara, na po el betg far valair sco pretensiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 617
Art. 617 
III. Proceder cunter l' associà cun responsabladad illimitada 
Sche la facultad da la societad na basta betg per cuntentar ils crediturs da la societad, han quels il dretg da pretender che l' entir rest da lur pretensiuns nunpajadas vegnia pajà or da la facultad privata da mintga singul associà cun responsabladad illimitada, e quai en concurrenza cun lur crediturs privats. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 618
Art. 618 
IV. Concurs dal commanditari 
En il concurs dal commanditari n' han ni ils crediturs da la societad ni la societad in privilegi vers ils crediturs privats. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 619
Art. 619 
^1 Per la dissoluziun e per la liquidaziun da la societad sco er per la surannaziun da las pretensiuns cunter ils associads valan las medemas disposiziuns sco tar la societad collectiva. 
^2 Sch' in commanditari fa concurs u sche sia quota da liquidaziun vegn impegnada, èn applitgablas analogamain las disposiziuns che valan per l' associà collectiv. Percunter na vegn la societad betg dissolvida, sch' il commanditari mora u sch' el vegn mess sut curatella cumplessiva. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 620
Art. 620 
A. Noziun 
^1 La societad anonima è ina societad cun atgna firma; ses chapital è determinà gia ordavant ( chapital d' aczias) ed è dividì en summas parzialas ( aczias), e per sias obligaziuns stat buna mo la facultad da la societad. 
^2 Ils acziunaris èn obligads mo a las prestaziuns statutaras e n' èn betg responsabels persunalmain per las obligaziuns da la societad. 
^3 La societad anonima po vegnir fundada er per intents betg economics. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 621
Art. 621 
B. Chapital minimal 
Il chapital d' aczias sto importar almain 100 000 francs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 622
Art. 622 
C. Aczias 
I. Spezias 
^1 I dat aczias al num ed aczias al possessur. Aczias ch' èn vegnidas emessas sco vaglias contabilisadas tenor la Lescha davart las vaglias contabilisadas dals 3 d' october 2008 vegnan concepidas dal dretg d' aczias sco aczias al num u sco aczias al possessur. 
^2 Tuttas duas spezias d' aczias pon exister ina sper l' autra en ina proporziun che vegn determinada dals statuts. 
^3 Ils statuts pon prevair che las aczias al num duajan u dastgian vegnir convertidas pli tard en aczias al possessur u che aczias al possessur dastgan vegnir convertidas pli tard en aczias al num. 
^4 La valur nominala da l' aczia sto importar almain 1 rap. 
^5 Ils titels da las aczias ston vegnir suttascrits d' almain in commember dal cussegl d' administraziun. La societad po decider che er aczias che vegnan emessas en grond dumber stoppian purtar almain ina suttascripziun ch' è scritta cun agen maun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 623
Art. 623 
II. Divisiun e reuniun 
^1 Tras ina midada dals statuts ha la radunanza generala il dretg da divider las aczias en talas d' ina valur nominala pli pitschna u da reunir ellas en talas d' ina valur nominala pli gronda, premess ch' il chapital d' aczias restia il medem. 
^2 La reuniun dad aczias sto vegnir approvada da l' acziunari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 624
Art. 624 
III. Import d' emissiun 
^1 Las aczias dastgan vegnir emessas mo per la valur nominala u per in import pli aut che la valur nominala. Resalvada resta l' emissiun da novas aczias ch' èn destinadas a remplazzar aczias annulladas. 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 625
Art. 625 
D. Acziunaris 
Ina societad anonima po vegnir fundada dad ina u da pliras persunas natiralas u giuridicas ubain dad autras societads commerzialas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 626
Art. 626 
E. Statuts 
I. Disposiziuns prescrittas da la lescha 
Ils statuts ston cuntegnair disposiziuns davart: 
1. la firma e la sedia da la societad; 
2. l' intent da la societad; 
3. l' autezza dal chapital d' aczias e l' import dals apports prestads; 
4. il dumber, la valur nominala e la spezia da las aczias; 
5. la convocaziun da la radunanza generala ed il dretg da votar dals acziunaris; 
6. ils organs per l' administraziun e per la revisiun; 
7. la furma, tenor la quala las communicaziuns da la societad ston vegnir fatgas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 627
Art. 627 
II. Ulteriuras disposiziuns 
1. En general 
Per esser liantas ston esser fixadas en ils statuts disposiziuns davart: 
1. la midada dals statuts, uschenavant ch' els divergeschan da las disposiziuns legalas; 
2. il pajament da tantiemas; 
3. la garanzia da tschains da construcziun; 
4. la limitaziun da la durada da la societad; 
5. ils chastis convenziunals, en cas che l' apport na vegn betg prestà a temp; 
6. l' augment dal chapital approvà e l' augment dal chapital cundiziunà; 
7. l' admissiun da la conversiun d' aczias al num en aczias al possessur e viceversa; 
8. la restricziun da la transferibilitad d' aczias al num; 
9. ils privilegis da singulas categorias d' aczias, ils certificats da participaziun, ils certificats da giudida e la concessiun d' avantatgs spezials; 
10. la limitaziun dal dretg da votar dals acziunaris e da lur dretg da sa laschar represchentar; 
11. ils cas che n' èn betg previs en la lescha, en ils quals la radunanza generala po concluder mo cun maioritad qualifitgada; 
12. l' autorisaziun da transferir la gestiun a singuls commembers dal cussegl d' administraziun u a terzas persunas; 
13. l' organisaziun e las incumbensas dal post da revisiun, sche questas disposiziuns surpassan las prescripziuns legalas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 628
Art. 628 
2. En spezial: apports en natiralias, surpigliadas da bains, avantatgs spezials 
^1 Sche l' acziunari fa in apport en natiralias, ston ils statuts inditgar l' object e la valitaziun da quest apport sco er il num da l' apportader e las aczias che vegnan attribuidas ad el. 
^2 Sche la societad surpiglia u ha l' intenziun da surpigliar valurs da facultad dals acziunars u d' ina persuna che stat en ina stretga relaziun cun quels, ston ils statuts inditgar l' object, il num da l' alienader e la cuntraprestaziun da la societad. 
^3 Sch' i vegnan fixads avantatgs spezials a chaschun da la fundaziun a favur dals fundaturs u d' autras persunas, ston ils statuts menziunar il num da las persunas favurisadas, ed il cuntegn e la valur da l' avantatg concedì ston vegnir designads exactamain. 
^4 Suenter 10 onns po la radunanza generala abolir disposiziuns statutaras davart apports en natiralias u davart surpigliadas da bains. Disposiziuns davart surpigliadas da bains pon er vegnir abolidas, sche la societad renunzia definitivamain a talas surpigliadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 629
Art. 629 
F. Fundaziun 
I. Act da constituziun 
1. Cuntegn 
^1 La societad vegn constituida cun in document public, en il qual ils fundaturs decleran da constituir ina societad anonima, determineschan ils statuts e nomineschan ils organs. 
^2 En quest act da constituziun suttascrivan ils fundaturs las aczias e constateschan: 
1. che tut las aczias èn vegnidas suttascrittas en moda valaivla; 
2. ch' ils apports empermess correspundan a l' entir import d' emissiun; 
3. ch' ils apports èn vegnids fatgs tenor las pretensiuns legalas e statutaras. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 630
Art. 630 
2. Suttascripziun d' aczias 
Per esser valaivla sto la suttascripziun cuntegnair: 
1. l' indicaziun dal dumber, da la valur nominala, da la spezia, da la categoria e da l' import d' emissiun da las aczias; 
2. in' obligaziun nuncundiziunada da prestar in apport che correspunda a l' import d' emissiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 631
Art. 631 
II. Mussaments 
^1 En l' act da constituziun sto il funcziunari da documentaziun numnar tut ils singuls mussaments concernent la fundaziun e confermar che quels sajan stads avant maun ad el sco er als fundaturs. 
^2 A l' act da constituziun ston vegnir agiuntads ils suandants documents: 
1. ils statuts; 
2. il rapport da fundaziun; 
3. la conferma da controlla; 
4. la conferma ch' ils apports en daners sajan vegnids deponids; 
5. ils contracts d' apports en natiralias; 
6. ils contracts davart la surpigliada da bains ch' èn gia avant maun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 632
Art. 632 
III. Apports 
1. Apport minimal 
^1 Cur che la societad vegn constituida, ston ils sutsegnaders avair prestà almain 20 pertschient da la valur nominala da mintga aczia. 
^2 En mintga cas ston ils apports prestads importar almain 50 000 francs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 633
Art. 633 
2. Prestaziun dals apports 
a. Pajaments 
^1 Apport en daners ston vegnir deponids tar in institut ch' è suttamess a la Lescha federala dals 8 da november 1934 davart las bancas e cassas da spargn e ston star exclusivamain a disposiziun da la societad. 
^2 L' institut dat liber quest import pir, cur che la societad è inscritta en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 634
Art. 634 
b. Apports en natiralias 
Ils apports en natiralias valan mo alura sco garanzia, sche: 
1. els vegnan prestads sin basa d' in contract d' apports en natiralias en scrit u sin basa d' in contract d' apports en natiralias ch' è documentà publicamain; 
2. la societad po - suenter sia inscripziun en il register da commerzi - disponer immediatamain da quests apports sco proprietaria u survegn in dretg nuncundiziunà ch' ils apports vegnian inscrits en il register funsil; 
3. igl è avant maun in rapport da fundaziun cun ina conferma da controlla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 634a
Art. 634a 
c. Prestaziun posteriura 
^1 Il cussegl d' administraziun decida, sch' i ston vegnir prestads apports posteriurs sin aczias che n' èn betg liberadas cumplainamain. 
^2 La prestaziun posteriura po vegnir fatga en daners, tras in apport en natiralias u tras ina cumpensaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 635
Art. 635 
3. Controlla dals apports 
a. Rapport da fundaziun 
En in rapport en scrit rendan ils fundaturs quint davart: 
1. la spezia ed il stadi d' apports en natiralias u da surpigliadas da bains e l' adequatezza da la valitaziun; 
2. l' existenza e la cumpensabladad dal debit; 
3. ils motivs e l' adequatezza d' avantatgs spezials a favur da fundaturs u d' autras persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 635a
Art. 635a 
b. Conferma da la controlla 
In revisur admess controllescha il rapport da fundaziun e conferma en scrit che quest rapport saja cumplet e correct. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 636
Art. 636-639 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 640
Art. 640 
G. Inscripziun en il register da commerzi 
I. Societad 
La societad sto vegnir inscritta en il register da commerzi da quel lieu, nua ch' ella ha sia sedia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 641
Art. 641 
II. Filialas 
Las filialas ston vegnir inscrittas en il register da commerzi da quel lieu, nua ch' ellas sa chattan. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 642
Art. 642 
III. Apports en natiralias, surpigliadas da bains, avantatgs spezials 
L' object dals apports en natiralias e las aczias che vegnan emessas per quests apports, l' object da las surpigliadas da bains e la cuntraprestaziun da la societad sco er il cuntegn e la valur dals avantatgs spezials ston vegnir inscrits en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 643
Art. 643 
H. Acquist da la persunalitad 
I. Termin; mancanza da premissas 
^1 La societad survegn la persunalitad giuridica pir cun l' inscripziun en il register da commerzi. 
^2 Tras l' inscripziun vegn la persunalitad giuridica acquistada er, sche las premissas per l' inscripziun n' eran effectivamain betg ademplidas. 
^3 Sche prescripziuns legalas u statutaras èn dentant vegnidas violadas a chaschun da la fundaziun e sch' ils interess da crediturs u d' acziunaris èn vegnids periclitads u violads considerablamain tras quai, po il derschader ordinar la dissoluziun da la societad sin dumonda da tals crediturs u acziunaris. ... 
^4 Il dretg da purtar plant extingua, sch' il plant na vegn betg inoltrà il pli tard 3 mais suenter la publicaziun en il Fegl uffizial svizzer da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 644
Art. 644 
II. Aczias emessas avant l' inscripziun 
^1 Las aczias ch' èn vegnidas emessas avant l' inscripziun da la societad èn nunvalaivlas; las obligaziuns che resultan tras la suttascripziun d' aczias restan percunter intactas. 
^2 Tgi che emetta aczias avant l' inscripziun, è responsabel per tut ils donns che resultan tras quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 645
Art. 645 
III. Obligaziuns surpigliadas avant l' inscripziun 
^1 Tgi che ha agì en num da la societad avant l' inscripziun en il register da commerzi, è responsabel persunalmain e solidaricamain per sias acziuns. 
^2 Sche talas obligaziuns èn vegnidas fatgas expressivamain en num da la societad che duai vegnir fundada e sche la societad surpiglia questas obligaziuns entaifer in termin da 3 mais suenter l' inscripziun en il register da commerzi, vegnan deliberadas las persunas che han agì, e mo la societad è responsabla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 646
Art. 646 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 647
Art. 647 
J. Midada dals statuts 
Mintga conclus da la radunanza generala u dal cussegl d' administraziun davart ina midada dals statuts sto vegnir documentà publicamain e vegnir inscrit en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 648
Art. 648-649 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 650
Art. 650 
K. Augment dal chapital d' aczias 
I. Augment dal chapital ordinari ed approvà 
1. Augment dal chapital ordinari 
^1 L' augment dal chapital d' aczias vegn concludì da la radunanza generala; el sto vegnir exequì dal cussegl d' administraziun entaifer 3 mais. 
^2 Il conclus da la radunanza generala sto vegnir documentà publicamain e sto inditgar: 
1. l' entir import nominal, per il qual il chapital d' aczias duai vegnir augmentà, e l' import dals apports che ston vegnir prestads; 
2. il dumber, la valur nominala e la spezia da las aczias sco er ils privilegis da singulas categorias; 
3. l' import d' emissiun u l' autorisaziun al cussegl d' administraziun da fixar quest import, sco er il cumenzament dal dretg da retrair dividendas; 
4. la spezia dals apports, en cas d' apports en natiralias lur object e lur valitaziun sco er il num da la persuna che fa l' apport en natiralias e las aczias che vegnan attribuidas ad ella; 
5. en cas da surpigliada da bains l' object, il num da l' alienader e la cuntraprestaziun da la societad; 
6. il cuntegn e la valur dals avantatgs spezials sco er il num da las persunas favurisadas; 
7. ina restricziun da la transferibilitad da novas aczias al num; 
8. ina restricziun u in' aboliziun dal dretg da suttascripziun e l' attribuziun da dretgs da suttascripziun che n' èn betg vegnids exequids u ch' èn vegnids retratgs; 
9. las premissas per exequir ils dretgs da suttascripziun ch' èn vegnids acquistads tras contract. 
^3 Sche l' augment dal chapital na vegn betg inscrit entaifer 3 mais en il register da commerzi, scada il conclus da la radunanza generala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 651
Art. 651 
2. Augment dal chapital approvà 
a. Basa statutara 
^1 Cun ina midada dals statuts po la radunanza generala autorisar il cussegl d' administraziun d' augmentar il chapital d' aczias entaifer in termin da maximalmain 2 onns. 
^2 Ils statuts inditgeschan l' import nominal, per il qual il cussegl d' administraziun po augmentar il chapital d' aczias. Il chapital approvà na dastga betg surpassar la mesadad dal chapital d' aczias existent. 
^3 Ils statuts cuntegnan ultra da quai las indicaziuns che vegnan pretendidas per l' augment dal chapital ordinari, cun excepziun da las indicaziuns che concernan l' import d' emissiun, la spezia dals apports, la surpigliada da bains ed il cumenzament dal dretg da retrair dividendas. 
^4 En il rom da l' autorisaziun po il cussegl d' administraziun augmentar il chapital d' aczias. El relascha las disposiziuns necessarias, uschenavant che quellas n' èn betg gia cuntegnidas en il conclus da la radunanza generala. 
^5 Resalvadas restan las prescripziuns da la Lescha da banca dals 8 da november 1934 davart il chapital da reserva. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 651a
Art. 651a 
b. Adattaziun dals statuts 
^1 Suenter mintga augment dal chapital reducescha il cussegl d' administraziun correspundentamain l' import nominal dal chapital approvà che figurescha en ils statuts. 
^2 Suenter la scadenza dal termin ch' è vegnì fixà per augmentar il chapital concluda il cussegl d' administraziun da stritgar or dals statuts la disposiziun statutara correspundenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652
Art. 652 
3. Prescripziuns cuminaivlas 
a. Suttascripziun d' aczias 
^1 Las aczias vegnan suttascrittas en in document spezial ( scrit da suttascripziun) tenor las reglas che valevan per la fundaziun. 
^2 Il scrit da suttascripziun sto sa referir al conclus da la radunanza generala davart l' augment u davart l' autorisaziun d' augmentar il chapital d' aczias sco er al conclus dal cussegl d' administraziun davart quest augment. Sche la lescha pretenda in prospect d' emissiun, sa referescha il scrit da suttascripziun er a quel. 
^3 Sch' il scrit da suttascripziun na cuntegna betg in termin, perda el ses caracter obligant 3 mais suenter la suttascripziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652a
Art. 652a 
b. Prospect d' emissiun 
^1 Sche novas aczias vegnan offridas publicamain per la suttascripziun, edescha la societad in prospect d' emissiun che infurmescha davart: 
1. il cuntegn da l' inscripziun existenta en il register da commerzi, cun excepziun da las indicaziuns davart las persunas ch' èn autorisadas da represchentar la societad; 
2. l' autezza e la cumposiziun dal chapital d' aczias existent, inditgond il dumber, la valur nominala e la spezia da las aczias sco er ils privilegis da singulas categorias d' aczias; 
3. disposiziuns statutaras davart in augment dal chapital approvà u davart in augment dal chapital cundiziunà; 
4. il dumber dals certificats da giudida ed il cuntegn dals dretgs ch' èn colliads cun quels; 
5. l' ultim quint annual e l' ultim quint dal concern cun il rapport da revisiun e - sche la bilantscha da quests quints è vegnida fatga avant passa 6 mais - las bilantschas intermediaras; 
6. las dividendas ch' èn vegnidas pajadas durant ils ultims 5 onns u dapi la fundaziun; 
7. il conclus davart l' emissiun da novas aczias. 
^2 Public è mintga invit da suttascripziun che na sa drizza betg ad in circul da persunas limità. 
^3 Sche la societad n' ha betg in post da revisiun, sto il cussegl d' administraziun laschar far in revisur admess in rapport da revisiun ed infurmar en il prospect d' emissiun davart il resultat da la revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652b
Art. 652b 
c. Dretg da suttascripziun 
^1 Mintga acziunari ha il dretg da suttascriver quella part da las aczias che vegnan emessas da nov, la quala correspunda a sia participaziun anteriura. 
^2 Il conclus da la radunanza generala davart l' augment dal chapital d' aczias dastga abolir il dretg da suttascripziun mo per motivs impurtants. Sco motivs impurtants valan en spezial la surpigliada d' interpresas, da parts d' interpresas u da participaziuns sco er la participaziun dals lavurants. Tras l' aboliziun dal dretg da suttascripziun na dastga nagin vegnir favurisà u dischavantagià en moda nungiustifitgada. 
^3 Pervia d' ina restricziun statutara da la transferibilitad d' aczias al num na po la societad betg scumandar a l' acziunari da far diever dal dretg da suttascriver aczias ch' ella ha concedì a l' acziunari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652c
Art. 652c 
d. Prestaziun dals apports 
Sche la lescha na prescriva nagut auter, ston ils apports vegnir prestads tenor las disposiziuns davart la fundaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652d
Art. 652d 
e. Augment tras agen chapital 
^1 Il chapital d' aczias po vegnir augmentà er cun converter agen chapital che stat a libra disposiziun. 
^2 La cumprova che l' import d' augment saja garantì vegn furnida cun il quint annual, en la versiun approvada dals acziunaris, e cun il rapport da revisiun d' in revisur admess. Sche la bilantscha da quests quints è vegnida fatga avant passa 6 mais, è necessaria ina bilantscha intermediara controllada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652e
Art. 652e 
f. Rapport davart l' augment dal chapital 
En in rapport en scrit renda il cussegl d' administraziun quint davart: 
1. la spezia ed il stadi d' apports en natiralias u da surpigliadas da bains e l' adequatezza da la valitaziun; 
2. l' existenza e la cumpensabladad dal debit; 
3. la libra disponibladad d' agen chapital convertì; 
4. l' observaziun dal conclus da la radunanza generala, en spezial davart la restricziun u davart l' aboliziun dal dretg da suttascripziun e davart l' attribuziun da dretgs da suttascripziun che n' èn betg vegnids exequids u ch' èn vegnids retratgs; 
5. ils motivs e l' adequatezza d' avantatgs spezials a favur da singuls acziunaris u d' autras persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652f
Art. 652f 
g. Conferma da la controlla 
^1 In revisur admess controllescha il rapport davart l' augment dal chapital e conferma en scrit che quest rapport saja cumplet e correct. 
^2 I na dovra betg ina conferma da controlla, sche l' apport sin il nov chapital d' aczias vegn prestà en daners, sch' il chapital d' aczias na vegn betg augmentà en vista ad ina surpigliada da bains e sch' ils dretgs da suttascripziun na vegnan ni restrenschids ni abolids. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652g
Art. 652g 
h. Midada dals statuts e constataziuns 
^1 Cur ch' il rapport davart l' augment dal chapital e - sche necessari - la conferma da controlla èn avant maun, mida il cussegl d' administraziun ils statuts e constatescha: 
1. che tut las aczias èn vegnidas suttascrittas en moda valaivla; 
2. ch' ils apports empermess correspundan a l' entir import d' emissiun; 
3. ch' ils apports èn vegnids prestadas confurm a las pretensiuns da la lescha, dals statuts u dal conclus da la radunanza generala. 
^2 Il conclus e las constataziuns ston vegnir documentads publicamain. Il funcziunari da documentaziun ha da numnar tut ils singuls mussaments ch' eran la basa per l' augment dal chapital ed ha da confermar che quels sajan stads avant maun al cussegl d' administraziun. 
^3 Al document public ston vegnir agiuntads ils statuts midads, il rapport davart l' augment dal chapital, la conferma da controlla sco er ils contracts d' apports en natiralias ed ils contracts davart la surpigliada da bains ch' èn gia avant maun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 652h
Art. 652h 
i. Inscripziun en il register da commerzi, nunvalaivladad d' aczias emessas avant l' inscripziun 
^1 Il cussegl d' administraziun annunzia la midada dals statuts e sias constataziuns al register da commerzi per laschar las inscriver. 
^2 I ston vegnir inoltrads: 
1. ils documents publics davart ils conclus da la radunanza generala e dal cussegl d' administraziun cun las agiuntas; 
2. in exemplar legalisà dals statuts midads. 
^3 Las aczias che vegnan emessas avant l' inscripziun da l' augment dal chapital èn nunvalaivlas; las obligaziuns che resultan tras la suttascripziun d' aczias restan percunter intactas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653
Art. 653 
II. Augment dal chapital cundiziunà 
1. Princip 
^1 La radunanza generala po concluder in augment dal chapital cundiziunà, concedind en ils statuts als crediturs da novas obligaziuns d' emprest u d' obligaziuns sumegliantas visavi la societad u vers sias societads commembras sco er als lavurants il dretg da suttascriver novas aczias ( dretgs da conversiun u d' opziun). 
^2 Il chapital d' aczias s' augmenta senza auter quel mument ed en quella dimensiun che quests dretgs da conversiun u d' opziun vegnan exequids e che las obligaziuns d' apport vegnan ademplidas tras ina cumpensaziun u tras in pajament. 
^3 Resalvadas restan las prescripziuns da la Lescha da bancas dals 8 da november 1934 davart il chapital convertibel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653a
Art. 653a 
2. Limits 
^1 L' import nominal, per il qual il chapital d' aczias po vegnir augmentà, na dastga betg surpassar la mesadad dal chapital d' aczias existent. 
^2 L' apport prestà sto correspunder almain a la valur nominala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653b
Art. 653b 
3. Basa statutara 
^1 Ils statuts ston inditgar: 
1. l' import nominal da l' augment dal chapital cundiziunà; 
2. il dumber, la valur nominala e la spezia da las aczias; 
3. il circul dals possessurs d' in dretg da conversiun u d' opziun; 
4. l' aboliziun dals dretgs da suttascripziun dals acziunaris vertents; 
5. ils privilegis da singulas categorias d' aczias; 
6. la restricziun da la transferibilitad da novas aczias al num. 
^2 Sche las obligaziuns d' emprest u sche las obligaziuns sumegliantas che cuntegnan dretgs da conversiun u d' opziun na vegnan betg offridas l' emprim als acziunaris per la suttascripziun, ston ils statuts inditgar ultra da quai: 
1. las premissas per exequir ils dretgs da conversiun u d' opziun; 
2. las basas per calcular l' import d' emissiun. 
^3 Ils dretgs da conversiun u d' opziun che vegnan concedids avant che la disposiziun statutara davart l' augment dal chapital cundiziunà è vegnida inscritta en il register da commerzi, èn nunvalaivels. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653c
Art. 653c 
4. Protecziun dals acziunaris 
^1 Sch' i duain - a chaschun d' in augment dal chapital cundiziunà - vegnir emessas obligaziuns d' emprest u obligaziuns sumegliantas che cuntegnan dretgs da conversiun u d' opziun, ston quellas vegnir offridas l' emprim als acziunaris per la suttascripziun, e quai en proporziun da lur participaziun anteriura. 
^2 Quest dretg da suttascripziun preferenzial po vegnir restrenschì u abolì, sch' igl è avant maun in motiv impurtant. 
^3 Tras l' aboliziun dal dretg da suttascripziun, ch' è necessaria per in augment dal chapital cundiziunà, sco er tras ina restricziun u tras in' aboliziun dal dretg da suttascripziun preferenzial na dastga nagin vegnir favurisà u dischavantagià en moda nungiustifitgada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653d
Art. 653d 
5. Protecziun dals possessurs d' in dretg da conversiun u d' opziun 
^1 Al creditur u al lavurant che ha in dretg da conversiun u d' opziun per acquistar aczias al num na poi betg vegnir scumandà da far diever da quest dretg pervia d' ina restricziun da la transferibilitad d' aczias al num, nun che quai saja previs en ils statuts ed en il prospect d' emissiun. 
^2 Tras l' augment dal chapital d' aczias, tras l' emissiun da novs dretgs da conversiun u d' opziun u en autra moda dastgan ils dretgs da conversiun u d' opziun vegnir restrenschids mo, sch' il pretsch da conversiun vegn sbassà, sch' i vegn concedida in' autra cumpensaziun adequata als possessurs da quests dretgs u sche la medema restricziun tutga er ils acziunaris. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653e
Art. 653e 
6. Execuziun da l' augment dal chapital 
a. Execuziun dals dretgs; apport 
^1 Ils dretgs da conversiun u d' opziun vegnan exequids tras ina decleraziun en scrit che renviescha a la disposiziun statutara davart l' augment dal chapital cundiziunà; sche la lescha pretenda in prospect d' emissiun, sa referescha la decleraziun er a quel. 
^2 La prestaziun da l' apport en daners u tras ina cumpensaziun sto vegnir fatga tar in institut da banca ch' è suttamess a la Lescha federala dals 8 da november 1934 davart las bancas e cassas da spargn. 
^3 Ils dretgs d' acziunari naschan il mument che l' obligaziun d' apport è ademplida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653f
Art. 653f 
b. Conferma da la controlla 
^1 A la fin da mintga onn da gestiun, e sin dumonda dal cussegl d' administraziun gia avant, controllescha in expert da revisiun admess, sche las novas aczias sajan vegnidas emessas confurm a la lescha, confurm als statuts e - sch' in tal è necessari - confurm al prospect d' emissiun. 
^2 El conferma quai en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653g
Art. 653g 
c. Adattaziun dals statuts 
^1 Suenter che la conferma da controlla è entrada, constatescha il cussegl d' administraziun cun ina documentaziun publica il dumber, la valur nominala e la spezia da las aczias ch' èn vegnidas emessas da nov, e plinavant ils privilegis da singulas categorias ed il stadi dal chapital d' aczias a la fin da l' onn da gestiun u il mument da la controlla. El fa las adattaziuns necessarias dals statuts. 
^2 En il document public constatescha il funcziunari da documentaziun che la conferma da controlla cuntegnia las indicaziuns pretendidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653h
Art. 653h 
d. Inscripziun en il register da commerzi 
Il pli tard 3 mais suenter la fin da l' onn da gestiun annunzia il cussegl d' administraziun la midada dals statuts al register da commerzi, ed inoltrescha il document public e la conferma da controlla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 653i
Art. 653i 
7. Stritgada 
^1 Sch' ils dretgs da conversiun u d' opziun èn extinguids e sche quai vegn confermà en il rapport da controlla d' in expert da revisiun admess, abolescha il cussegl d' administraziun las disposiziuns statutaras davart l' augment dal chapital cundiziunà. 
^2 En il document public constatescha il funcziunari da documentaziun ch' il rapport da controlla cuntegnia las indicaziuns pretendidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 654
Art. 654 
III. Aczias privilegiadas 
1. Premissas 
^1 A norma dals statuts u cun ina midada dals statuts po la radunanza generala concluder l' emissiun d' aczias privilegiadas u convertir aczias existentas en aczias privilegiadas. 
^2 Sch' ina societad ha emess aczias privilegiadas, pon ulteriuras aczias privilegiadas, a las qualas i duain vegnir concedids privilegis visavi las aczias privilegiadas existentas, vegnir emessas mo cun il consentiment d' ina radunanza speziala dals acziunaris privilegiads ch' èn tutgads da la restricziun e cun il consentiment d' ina radunanza generala da tut ils acziunaris. Resalvadas restan disposiziuns divergentas en ils statuts. 
^3 Il medem vala, sch' i duain vegnir midads u abolids privilegis statutars ch' èn colliads cun aczias privilegiadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 655
Art. 655 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656
Art. 656 
2. Posiziun da las aczias privilegiadas 
^1 Vers las aczias ordinarias han las aczias privilegiadas quels privilegis ch' èn vegnids concedids expressivamain ad ellas en ils statuts oriunds u tras ina midada dals statuts. Dal rest han ellas ils medems dretgs sco las aczias ordinarias. 
^2 Ils privilegis pon s' extender en spezial sin la dividenda cun u senza dretg da survegnir dividendas supplementaras, sin la quota da la liquidaziun e sin ils dretgs da suttascripziun en cas ch' i vegnan emessas novas aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656a
Art. 656a 
L. Certificats da participaziun 
I. Noziun; prescripziuns applitgablas 
^1 Ils statuts pon prevair in chapital da participaziun ch' è dividì en summas parzialas ( certificats da participaziun). Quests certificats da participaziun vegnan emess cunter in apport; els han ina valur nominala e na dattan betg il dretg da votar. 
^2 Uschenavant che la lescha na prevesa nagut auter, valan las disposiziuns davart il chapital d' aczias, davart l' aczia e davart l' acziunari er per il chapital da participaziun, per il certificat da participaziun e per il participant. 
^3 Ils certificats da participaziun ston vegnir designads sco tals. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656b
Art. 656b 
II. Chapital da participaziun e chapital d' aczias 
^1 Il chapital da participaziun na dastga betg surpassar il dubel dal chapital d' aczias. 
^2 Las disposiziuns davart il chapital minimal e davart l' apport total minimal n' èn betg applitgablas. 
^3 En las disposiziuns davart las restricziuns da l' acquist d' atgnas aczias, davart la reserva generala, davart l' introducziun d' ina controlla speziala cunter la voluntad da la radunanza generala e davart l' obligaziun d' annunzia en cas da perdita da chapital sto il chapital da participaziun vegnir agiuntà al chapital d' aczias. 
^4 In augment approvà u in augment cundiziunà dal chapital d' aczias e dal chapital da participaziun na dastga tut en tut betg surpassar la mesadad da la summa dal chapital d' aczias e dal chapital da participaziun existent. 
^5 Il chapital da participaziun po vegnir creà tras la procedura da l' augment dal chapital approvà u dal chapital cundiziunà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656c
Art. 656c 
III. Posiziun giuridica dal participant 
1. En general 
^1 Il participant n' ha betg il dretg da votar ed - uschenavant ch' ils statuts na disponan betg autramain - nagins dretgs che stattan en connex cun il dretg da votar. 
^2 Sco dretgs che stattan en connex cun il dretg da votar valan il dretg da convocar ina radunanza generala, il dretg da sa participar ad ina radunanza generala, il dretg da survegnir infurmaziuns, il dretg da prender invista da documents ed il dretg da far propostas. 
^3 Sch' ils statuts na concedan betg ad el il dretg da survegnir infurmaziuns, da prender invista da documents u da far propostas ( art. 697a ss.), po il participant far ina dumonda en scrit per mauns da la radunanza generala cun l' intent da survegnir infurmaziuns, da prender invista da documents u d' introducir ina controlla speziala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656d
Art. 656d 
2. Communicaziun da la convocaziun e dals conclus da la radunanza generala 
^1 Al participant ston vegnir communitgadas la convocaziun da la radunanza generala sco er la glista da tractandas e las propostas. 
^2 Tut ils conclus da la radunanza generala ston vegnir exponids immediatamain a la sedia da la societad ed en las filialas ch' èn inscrittas en il register da commerzi, per ch' ils participants possian prender invista da tals. En la communicaziun ston ils participants vegnir rendids attents a questa exposiziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656e
Art. 656e 
3. Represchentanza en il cussegl d' administraziun 
Ils statuts pon conceder als participants il dretg d' avair in represchentant en il cussegl d' administraziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656f
Art. 656f 
4. Dretgs da facultad 
a. En general 
^1 Tar la repartiziun dal gudogn che resulta tras la bilantscha, tar la repartiziun dal retgav da la liquidaziun e tar la suttascripziun da novas aczias na dastgan ils statuts betg dischavantagiar ils participants en cumparegliaziun cun ils acziunaris. 
^2 Sch' igl existan pliras categorias d' aczias, ston ils certificats da participaziun avair almain ils medems dretgs sco quella categoria ch' è privilegiada il pli pauc. 
^3 Midadas dals statuts ed auters conclus da la radunanza generala che dischavantageschan ils participants èn mo admissibels, sch' els dischavantageschan er correspundentamain la posiziun dals acziunaris che han ils medems dretgs sco ils participants. 
^4 Uschenavant ch' ils statuts na disponan betg autramain, dastgan ils privilegis ed ils dretgs da cundecisiun statutars dals participants vegnir restrenschids u abolids mo cun il consentiment d' ina radunanza speziala dals participants pertutgads e da la radunanza generala dals acziunaris. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 656g
Art. 656g 
b. Dretgs da suttascripziun 
^1 Sch' i vegn creà in chapital da participaziun, han ils acziunaris in dretg da suttascripziun sco tar l' emissiun da novas aczias. 
^2 Ils statuts pon prevair ch' ils acziunaris possian suttascriver mo aczias ed ils participants mo certificats da participaziun, sch' il chapital d' aczias e sch' il chapital da participaziun vegnan augmentads a medem temp ed en la medema proporziun. 
^3 Sche mo il chapital da participaziun u sche mo il chapital d' aczias vegn augmentà ubain sch' in da quests chapitals vegn augmentà pli fitg che l' auter, ston ils dretgs da suttascripziun vegnir attribuids uschia, ch' ils acziunaris e ch' ils participants pon mantegnair la participaziun a l' entir chapital en la medema proporziun sco fin ussa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 657
Art. 657 
M. Certificats da giudida 
^1 Ils statuts pon prevair la creaziun da certificats da giudida a favur da persunas ch' èn colliadas cun la societad tras ina participaziun anteriura al chapital ubain sco acziunaris, sco crediturs, sco lavurants u en moda sumeglianta. Els ston inditgar il dumber dals certificats da giudida emess ed il cuntegn dals dretgs ch' èn colliads cun quels. 
^2 Ils certificats da giudida concedan als possessurs mo il dretg sin ina quota dal gudogn che resulta tras la bilantscha u vi dal retgav da la liquidaziun u mo il dretg da suttascriver novas aczias. 
^3 Il certificat da giudida na dastga betg avair ina valur nominala; el na dastga betg vegnir numnà certificat da participaziun e na dastga betg vegnir emess cunter in apport che vegn declerà tar las activas da la bilantscha. 
^4 Ils possessurs dals certificat da giudida furman tras lescha ina cuminanza, per la quala las disposiziuns davart la cuminanza dals crediturs en cas d' obligaziuns d' emprest valan confurm al senn. La renunzia a singuls u a tut ils dretgs che resultan tras ils certificats da giudida po dentant vegnir concludida en moda lianta mo dals possessurs da la maioritad da tut ils certificats da giudida ch' èn en circulaziun. 
^5 Novs certificats da giudida dastgan vegnir creads a favur dals fundaturs da la societad mo, sch' ils statuts oriunds prevesan quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 658
Art. 658 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 659
Art. 659 
N. Atgnas aczias 
I. Restricziun da l' acquist 
^1 La societad dastga acquistar atgnas aczias mo, sch' igl è avant maun tant agen chapital a libra disposiziun sco quai ch' i vegn duvrà per l' acquist e sche la valur nominala da tut questas aczias na surpassa betg 10 pertschient dal chapital d' aczias. 
^2 Sch' ella acquista aczias al num en connex cun ina restricziun da la transferibilitad, importa il limit maximal 20 pertschient. Las atgnas aczias ch' èn vegnidas acquistadas sur il limit da 10 pertschient dal chapital d' aczias, ston vegnir alienadas u annulladas tras ina reducziun dal chapital entaifer 2 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 659a
Art. 659a 
II. Consequenzas da l' acquist 
^1 Il dretg da votar da las atgnas aczias ed ils dretgs ch' èn colliads cun quellas èn suspendids. 
^2 Per las atgnas aczias ha la societad da constituir ina reserva separada d' in import che correspunda a la valur d' acquisiziun da questas aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 659b
Art. 659b 
III. Acquist tras filialas 
^1 Sch' ina societad è participada cun ina maioritad vi da filialas, valan - per l' acquist da sias aczias tras questas filialas - las medemas restricziuns e consequenzas sco per l' acquist d' atgnas aczias. 
^2 Sch' ina societad acquista ina participaziun da maioritad vi d' ina autra societad, che tegna da sia vart aczias da l' acquistadra, valan questas aczias sco atgnas aczias da l' acquistadra. 
^3 L' obligaziun da constituir reservas è chaussa da la societad che ha la participaziun da maioritad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 660
Art. 660 
A. Dretg sin la quota dal gudogn e da liquidaziun 
I. En general 
^1 Mintga acziunari ha il dretg da survegnir ina quota proporziunala dal gudogn che resulta tras la bilantscha, uschenavant che la lescha u ch' ils statuts prevesan da reparter quest gudogn tranter ils acziunaris. 
^2 A chaschun da la dissoluziun da la societad ha l' acziunari il dretg da survegnir ina quota proporziunala dal retgav da la liquidaziun, nun ch' ils statuts disponian d' utilisar en autra moda la facultad da la societad dissolvida. 
^3 Resalvads restan ils privilegis ch' èn fixads en ils statuts per singulas categorias d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 661
Art. 661 
II. Moda da calculaziun 
Las quotas dal gudogn e dal retgav da la liquidaziun ston vegnir calculadas en la proporziun dals imports ch' èn vegnids pajads sin il chapital d' aczias, nun ch' ils statuts prevesian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 662
Art. 662 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 662a
Art. 662a 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 663
Art. 663 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 663a
Art. 663a e 663b 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 663bis
Art. 663b 1 
B. Rapport da gestiun 
I. Indicaziuns supplementaras per las societads cun aczias quotadas a la bursa 
1. Indemnisaziuns 
^1 Las societads cun aczias ch' èn quotadas ad ina bursa han d' inditgar en l' agiunta da la bilantscha: 
1. tut las indemnisaziuns ch' ellas han pajà directamain u indirectamain a commembers actuals dal cussegl d' administraziun; 
2. tut las indemnisaziuns ch' ellas han pajà directamain u indirectamain a persunas, a las qualas il cussegl d' administraziun ha delegà dal tuttafatg u per part la gestiun da la societad ( direcziun); 
3. tut las indemnisaziuns ch' ellas han pajà directamain u indirectamain a commembers actuals dal cussegl consultativ; 
4. las indemnisaziuns ch' ellas han pajà directamain u indirectamain a commembers anteriurs dal cussegl d' administraziun, da la direcziun e dal cussegl consultativ, sche questas indemnisaziuns stattan en connex cun l' activitad anteriura sco organ da la societad u n' èn betg usitadas sin il martgà; 
5. indemnisaziuns che n' èn betg usitadas sin il martgà e ch' ellas han pajà directamain u indirectamain a persunas che stattan en ina stretga relaziun cun las persunas che vegnan numnadas en las cifras 1 fin 4. 
^2 Sco indemnisaziuns valan en spezial: 
1. onuraris, salaris e bunificaziuns; 
2. tantiemas, participaziuns a la svieuta ed autras participaziuns al resultat da la fatschenta; 
3. prestaziuns materialas; 
4. l' attribuziun da participaziuns, da dretgs da conversiun e d' opziun; 
5. indemnisaziuns da partenza; 
6. garanzias, obligaziuns da garanzia, constituziuns da pegns a favur da terzas persunas ed autras segirezzas; 
7. la renunzia a pretensiuns; 
8. expensas che constitueschan u augmentan ils dretgs da survegnir prestaziuns da prevenziun; 
9. tut las prestaziuns per lavurs supplementaras. 
^3 En l' agiunta da la bilantscha ston plinavant vegnir inditgads: 
1. tut ils emprests e tut ils credits betg anc pajads, ch' èn vegnids concedids als commembers actuals dal cussegl d' administraziun, da la direcziun e dal cussegl consultativ; 
2. emprests e credits betg anc pajads, ch' èn vegnids concedids sut cundiziuns che n' èn betg usitadas sin il martgà a commembers anteriurs dal cussegl d' administraziun, da la direcziun e dal cussegl consultativ; 
3. emprests e credits betg anc pajads, ch' èn vegnids concedids sut cundiziuns che n' èn betg usitadas sin il martgà a persunas che stattan en ina stretga relaziun cun las persunas che vegnan numnadas en las cifras 1 e 2. 
^4 Las indicaziuns davart las indemnisaziuns e davart ils credits ston cumpigliar: 
1. l' import total che vegn pajà al cussegl d' administraziun e l' import che vegn pajà a mintga commember, inditgond il num e la funcziun dal commember respectiv; 
2. l' import total che vegn pajà a la direcziun e l' import il pli aut che vegn pajà ad in singul commember, inditgond il num e la funcziun dal commember respectiv; 
3. l' import total che vegn pajà al cussegl consultativ e l' import che vegn pajà a mintga commember, inditgond il num e la funcziun dal commember respectiv. 
^5 Indemnisaziuns e credits che vegnan pajads a persunas che stattan en ina stretga relaziun cun ils commembers dal cussegl d' administraziun u da la direcziun ston vegnir declerads separadamain. Ils nums da questas persunas na ston betg vegnir inditgads. Dal rest vegnan applitgadas analogamain las prescripziuns concernent las indicaziuns davart las indemnisaziuns e davart ils credits che vegnan pajads a commembers dal cussegl d' administraziun, da la direcziun e dal cussegl consultativ. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 663c
Art. 663c 
2. Participaziuns 
^1 Las societads cun aczias ch' èn quotadas ad ina bursa han d' inditgar en l' agiunta da la bilantscha ils acziunaris impurtants e lur participaziuns, uschenavant ch' ellas enconuschan u stuessan enconuscher quests acziunaris. 
^2 Sco acziunaris impurtants valan ils acziunaris e las gruppas d' acziunaris ch' èn liadas tras convenziuns da votar, sche lur participaziun surpassa 5 pertschient da tut ils dretgs da votar. Sch' ils statuts cuntegnan ina limitaziun procentuala pli bassa per las aczias al num ( art. 685d al. 1), vala quest limit areguard l' obligaziun da publicaziun. 
^3 D' inditgar èn plinavant las participaziuns vi da la societad sco er ils dretgs da conversiun e d' opziun da mintga commember actual dal cussegl d' administraziun, da la direcziun e dal cussegl consultativ, inclusiv las participaziuns da las persunas che stattan en ina stretga relaziun cun quests commembers, inditgond il num e la funcziun dals commembers respectivs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 663h
Art. 663d-663h 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 664
Art. 664 e 665 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 665a
Art. 665a 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 666
Art. 666 e 667 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 668
Art. 668 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 669
Art. 669 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 670
Art. 670 
II. Valitaziun. Augment da la valur 
^1 Sche la mesadad dal chapital d' aczias e da las reservas legalas n' è betg pli cuvrida pervia d' ina perdita che resulta tras la bilantscha, dastga - cun l' intent d' eliminar la bilantscha deficitara - la valur da bains immobigliars u da participaziuns vegnir augmentada fin a maximalmain questa valur, en cas che lur valur reala è s' augmentada sur ils custs d' acquisiziun u da producziun. L' import da l' augment da la valur sto figurar separadamain en la bilantscha sco reserva da l' augment da la valur. 
^2 L' augment da la valur è admissibla mo, sch' in revisur admess conferma en scrit per mauns da la radunanza generala che las disposiziuns legalas sajan vegnidas observadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 671
Art. 671 
C. Reservas 
I. Reservas legalas 
1. Reserva generala 
^1 5 pertschient dal gudogn annual sto vegnir attribuì a la reserva generala, fin che quella cuntanscha 20 pertschient dal chapital d' aczias liberà. 
^2 Er suenter che questa reserva ha cuntanschì l' autezza legala, la ston vegnir attribuids: 
1. in retgav supplementar che deriva da l' emissiun d' aczias, che surpassa lur valur nominala e che resta suenter la cuvrida dals custs d' emissiun, nun che quel vegnia duvrà per far amortisaziuns u per intents da prevenziun; 
2. il saldo dals pajaments prestads sin aczias annulladas, suenter ch' in eventual retgav pli pitschen, che fiss resultà tras las aczias ch' èn vegnidas emessas per quest intent, è vegnì cuvert; 
3. 10 pertschient dals imports che vegnan pajads sco quota dal gudogn suenter il pajament d' ina dividenda da 5 pertschient. 
^3 Uschenavant che la reserva generala na surpassa betg la mesadad dal chapital d' aczias, dastga ella vegnir duvrada mo per cuvrir perditas u per prender mesiras che permettan a l' interpresa da sa mantegnair en temps d' in nausch andament da las fatschentas, d' evitar la dischoccupaziun u da mitigiar sias consequenzas. 
^4 Las disposiziuns da l' alinea 2 cifra 3 e da l' alinea 3 na valan betg per societads che han l' intent principal da sa participar ad autras interpresas ( societads da holding). 
^5 ... 
^6 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 671a
Art. 671a 
2. Reserva per atgnas aczias 
La reserva per atgnas aczias po vegnir abolida en la dimensiun da las valurs d' acquisiziun, sche las aczias vegnan alienadas u annulladas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 671b
Art. 671b 
3. Reserva per l' augment da la valur 
La reserva per l' augment da la valur po vegnir dissolvida mo tras ina conversiun en chapital d' aczias, tras ina reamortisaziun u tras in' alienaziun da las aczias, da las qualas la valur è vegnida augmentada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 672
Art. 672 
II. Reservas statutaras 
1. En general 
^1 Ils statuts pon prevair ch' i stoppia vegnir attribuì dapli che 5 pertschient dal gudogn annual a la reserva e che la reserva stoppia importar dapli ch' ils 20 pertschient dal chapital d' aczias liberà, ils quals vegnan prescrits da la lescha. 
^2 Els pon prevair la constituziun d' ulteriuras reservas e fixar lur intent e lur applicaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 673
Art. 673 
2. Per intents da prevenziun a favur dals lavurants 
Ils statuts pon prevair en spezial er reservas per fundar e per sustegnair instituziuns da prevenziun a favur dals lavurants da l' interpresa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 674
Art. 674 
III. Relaziun tranter quota dal gudogn e reservas 
^1 La dividenda dastga vegnir fixada pir, suenter che las attribuziuns a las reservas legalas e statutaras èn vegnidas deducidas confurm a la lescha ed als statuts. 
^2 La radunanza generala po concluder la constituziun da reservas che n' èn betg previsas en la lescha ed en ils statuts u che surpassan lur pretensiuns: 
1. sche quai è necessari per intents da reacquisiziun; 
2. sche questas reservas èn giustifitgadas per garantir la prosperitad durabla da l' interpresa u il pajament d' ina dividenda uschè constanta sco pussaivel, e sch' ellas resguardan ils interess da tut ils acziunaris. 
^3 Per fundar e per sustegnair instituziuns da prevenziun a favur dals lavurants da l' interpresa sco er per auters intents da prevenziun po la radunanza generala medemamain constituir reservas cun il gudogn che resulta tras la bilantscha, er sche talas n' èn betg previsas en ils statuts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 675
Art. 675 
D. Dividendas, tschains da construcziun e tantiemas 
I. Dividendas 
^1 Per il chapital d' aczias na dastgan vegnir pajads nagins tschains. 
^2 Las dividendas dastgan vegnir pajadas mo cun il gudogn che resulta tras la bilantscha e cun las reservas ch' èn vegnidas constituidas per quest intent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 676
Art. 676 
II. Tschains da construcziun 
^1 Per il temp ch' i dovra per preparar e per construir l' interpresa fin al cumenzament dal manaschi cumplain, po vegnir garantì als acziunaris in tschains d' ina tscherta autezza a quint dal conto d' investiziun. Entaifer quest rom ston ils statuts inditgar la data, a partir da la quala quest tschains na vegn betg pli pajà. 
^2 Sche l' interpresa vegn engrondida tras l' emissiun da novas aczias, po il conclus davart l' augment dal chapital attribuir a las novas aczias in tschert tschains a quint dal conto d' investiziun, e quai fin ad ina data che sto vegnir inditgada exactamain, maximalmain dentant fin che las novas installaziuns vegnan messas en funcziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 677
Art. 677 
III. Tantiemas 
Als commembers dal cussegl d' administraziun dastgan vegnir attribuidas quotas dal gudogn mo, sche quellas vegnan prendidas or dal gudogn che resulta tras la bilantscha, suenter ch' igl è vegnì fatg l' attribuziun a las reservas legalas e suenter ch' igl è vegnì pajà als acziunaris ina dividenda da 5 pertschient u ina dividenda pli auta ch' è fixada en ils statuts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 678
Art. 678 
E. Restituziun da prestaziuns 
I. En general 
^1 Acziunaris e commembers dal cussegl d' administraziun sco er persunas che stattan en ina stretga relaziun cun quels, che han retratg nungiustifitgadamain e da mala fai dividendas, tantiemas, autras quotas dal gudogn u tschains da construcziun, èn obligads da restituir quai. 
^2 Els èn obligads da restituir er autras prestaziuns da la societad, sche quellas stattan en ina disproporziun evidenta cun la cuntraprestaziun e cun la situaziun economica da la societad. 
^3 Il dretg sin restituziun han la societad e l' acziunari; l' acziunari porta plant sin ina prestaziun a la societad. 
^4 L' obligaziun da restituziun surannescha 5 onns suenter avair survegnì la prestaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 679
Art. 679 
II. Tantiemas en cas da concurs 
^1 En il concurs da la societad ston ils commembers dal cussegl d' administraziun restituir tut las tantiemas ch' els han survegnì ils ultims 3 onns avant la decleraziun dal concurs, nun ch' els cumprovian che las premissas per pajar las tantiemas eran ademplidas tenor lescha e tenor statuts; en spezial stoi vegnir cumprovà ch' il pajament haja gì lieu sin basa d' ina bilantschaziun precauta. 
^2 Il temp tranter la suspensiun dal concurs e la decleraziun dal concurs na vegn betg quintà per calcular il termin. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 680
Art. 680 
F. Prestaziuns da l' acziunari 
I. Object 
^1 L' acziunari na po er betg vegnir obligà tras ils statuts da prestar dapli che l' import ch' è fixà per acquistar aczias a chaschun da lur emissiun. 
^2 L' acziunari n' ha betg in dretg da pretender la restituziun da l' import pajà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 681
Art. 681 
II. Consequenzas dal retard 
1. Tenor lescha e tenor statuts 
^1 In acziunari che na paja betg a temp l' import d' emissiun da sias aczias, è obligà da pajar tschains da retard. 
^2 Ultra da quai è il cussegl d' administraziun autorisà da declerar che l' acziunari tardivant perdia ses dretgs che resultan tras la suttascripziun da las aczias sco er ses pajaments parzials gia prestads, ed el po emetter novas aczias empè da las aczias annulladas. Sch' ils titels annullads emess na vegnan betg restituids, sto la decleraziun da perdita vegnir publitgada en il Fegl uffizial svizzer da commerzi sco er en la furma ch' è previsa en ils statuts. 
^3 Ils statuts pon er obligar in acziunari tardivant da pajar in chasti convenziunal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 682
Art. 682 
2. Appel al pajament 
^1 Sch' il cussegl d' administraziun ha l' intenziun da declerar a l' acziunari tardivant ch' el perdia ses dretgs che resultan tras la suttascripziun u da pretender dad el il chasti convenziunal ch' è previs en ils statuts, sto el publitgar almain trais giadas in appel al pajament en il Fegl uffizial svizzer da commerzi sco er en la furma ch' è previsa en ils statuts, e quai fixond in termin supplementar d' almain 1 mais quintà a partir da l' ultima publicaziun. Pir sche l' acziunari na presta er betg il pajament entaifer il termin supplementar, dastgi vegnir declerà ch' el haja pers ses dretgs che resultan tras la suttascripziun u dastga vegnir applitgà il chasti convenziunal. 
^2 En cas d' aczias al num vegnan las publicaziuns remplazzadas tras in appel al pajament e tras in termin supplementar che vegnan tramess cun ina brev recumandada als acziunaris ch' èn inscrits en il register da las aczias. En quest cas cumenza il termin supplementar il mument ch' ils acziunaris retschaivan l' appel al pajament. 
^3 L' acziunari tardivant è responsabel vers la societad per l' import che n' è betg cuvrì tras las prestaziuns dal nov acziunari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 683
Art. 683 
G. Emissiun e transferiment da las aczias 
I. Aczias al possessur 
^1 Las aczias al possessur dastgan vegnir emessas pir suenter che l' entira valur nominala è vegnida pajada. 
^2 Las aczias ch' èn vegnidas emessas avant l' entir pajament èn nunvalaivlas. Pretensiuns d' indemnisaziun restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 684
Art. 684 
II. Aczias al num 
^1 Las aczias al num èn transferiblas senza restricziuns, nun che la lescha u ch' ils statuts disponian autramain. 
^2 Il transferiment tras in act giuridic po avair lieu cun surdar il titel indossà a l' acquistader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685
Art. 685 
H. Restricziun da la transferibilitad 
I. Restricziun legala 
^1 Aczias al num che n' èn betg liberadas cumplainamain dastgan vegnir transferidas mo cun l' approvaziun da la societad, nun ch' ellas vegnian acquistadas tras ierta, tras ina partiziun d' ierta, tras il dretg dals bains matrimonials u tras in' execuziun sfurzada. 
^2 La societad po refusar l' approvaziun mo, sche la solvenza da l' acquistader è dubitaivla e sche la garanzia che vegn pretendida da la societad na vegn betg prestada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685a
Art. 685a 
II. Restricziun statutara 
1. Princips 
^1 Ils statuts pon prevair che aczias al num dastgian vegnir transferidas mo cun l' approvaziun da la societad. 
^2 Questa restricziun vala er per la constituziun d' ina giudida. 
^3 Sche la societad entra en liquidaziun, scada la restricziun da la transferibilitad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685b
Art. 685b 
2. Aczias al num betg quotadas a la bursa 
a. Motivs per ina refusa 
^1 La societad po refusar la dumonda d' approvaziun, sch' ella po sa basar sin in motiv impurtant ch' è previs en ils statuts u sch' ella offrescha a l' alienader da las aczias da surpigliar las aczias sin agen quint, sin quint d' auters acziunaris u sin quint da terzas persunas per la valur reala il mument da la dumonda. 
^2 Sco motivs impurtants valan disposiziuns davart la cumposiziun dal circul dals acziunaris, las qualas giustifitgeschan ina refusa en vista a l' intent da la societad u a l' independenza economica da l' interpresa. 
^3 Ultra da quai po la societad refusar l' inscripziun en il register da las aczias, sche l' acquistader na declera betg expressivamain ch' el haja acquistà las aczias en agen num e sin agen quint. 
^4 Sche las aczias èn vegnidas acquistadas tras ierta, tras ina partiziun d' ierta, tras il dretg dals bains matrimonials u tras in' execuziun sfurzada, po la societad refusar la dumonda d' approvaziun mo, sch' ella offrescha a l' acquistader da surpigliar las aczias per la valur reala. 
^5 L' acquistader po pretender ch' il derschader a la sedia da la societad fixeschia la valur reala. Ils custs da la valitaziun vegnan surpigliads da la societad. 
^6 Sche l' acquistader na refusa betg l' offerta da surpigliada entaifer 1 mais suenter ch' el enconuscha la valur reala, vala l' offerta sco acceptada. 
^7 Ils statuts na dastgan betg engrevgiar las cundiziuns da la transferibilitad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685c
Art. 685c 
b. Effect 
^1 Uschè ditg che l' approvaziun necessaria per il transferiment da las aczias n' è betg vegnida dada, resta l' alienader proprietari da las aczias e da tut ils dretgs ch' èn colliads cun quellas. 
^2 En cas d' in acquist da las aczias tras ierta, tras ina partiziun d' ierta, tras il dretg dals bains matrimonials u tras in' execuziun sfurzada passan la proprietad ed ils dretgs da facultad immediatamain a l' acquistader, ils dretgs da cundecisiun pir cun l' approvaziun da la societad. 
^3 L' approvaziun vala sco dada, sche la societad na refusa betg la dumonda d' approvaziun entaifer 3 mais suenter avair survegnì la dumonda u sche la societad refusa nungiustifitgadamain la dumonda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685d
Art. 685d 
3. Aczias al num quotadas a la bursa 
a. Motivs per ina refusa 
^1 En cas d' aczias al num ch' èn quotadas a la bursa po la societad refusar in acquistader sco acziunari mo, sch' ils statuts prevesan ina limitaziun procentuala da las aczias al num, fin a la quala in acquistader sto vegnir renconuschì sco acziunari, e sche questa limitaziun vegn surpassada. 
^2 Ultra da quai po la societad refusar l' inscripziun en il register da las aczias, sche l' acquistader na declera - sin dumonda da la societad - betg expressivamain ch' el haja acquistà las aczias en agen num e sin agen quint. 
^3 Sche aczias al num ch' èn quotadas a la bursa èn vegnidas acquistadas tras ierta, tras ina partiziun d' ierta u tras il dretg dals bains matrimonials, na po l' acquistader betg vegnir refusà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685e
Art. 685e 
b. Obligaziun d' annunzia 
Sche aczias al num ch' èn quotadas a la bursa vegnan vendidas a la bursa, annunzia la banca da l' alienader immediatamain a la societad il num da l' alienader ed il dumber da las aczias vendidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685f
Art. 685f 
c. Transferiment dals dretgs 
^1 Sche aczias al num ch' èn quotadas a la bursa vegnan acquistadas a la bursa, passan ils dretgs a l' acquistader cun il transferiment. Sche aczias al num ch' èn quotadas a la bursa vegnan acquistadas ordaifer la bursa, passan ils dretgs a l' acquistader, uschespert che quel ha inoltrà a la societad la dumonda da vegnir renconuschì sco acziunari. 
^2 Fin che la societad n' ha betg renconuschì l' acquistader, na po el exequir ni il dretg da votar ch' è collià cun las aczias ni auters dretgs che stattan en connex cun il dretg da votar. Areguard l' execuziun da tut ils auters dretgs d' acziunari, en spezial il dretg da suttascripziun, n' è l' acquistader betg restrenschì. 
^3 Ils acquistaders che la societad n' ha betg anc renconuschì ston vegnir inscrits - suenter il transferiment dals dretgs - sco acziunaris senza dretg da votar en il register da las aczias. Lur aczias n' èn betg represchentadas a la radunanza generala. 
^4 Sche la refusa è illegala, ha la societad da renconuscher il dretg da votar ed ils dretgs che stattan en connex cun il dretg da votar a partir dal mument che la sentenzia giudiziala è vegnida pronunziada; plinavant ha la societad da prestar ina indemnisaziun, nun ch' ella cumprovia ch' ella n' haja nagina culpa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 685g
Art. 685g 
d. Termin da refusa 
Sche la societad na refusa betg entaifer 20 dis la renconuschientscha da l' acquistader, è quel renconuschì sco acziunari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 686
Art. 686 
4. Register da las aczias 
a. Inscripziun 
^1 La societad maina in register da las aczias al num, en il qual ils proprietaris ed ils giudiders vegnan inscrits cun il num e cun l' adressa. 
^2 L' inscripziun en il register da las aczias ha lieu mo, sch' i vegn cumprovà che l' aczia saja vegnida acquistada sco proprietad u ch' i saja vegnida constituida ina giudida. 
^3 La societad sto confermar l' inscripziun sin il titel da l' aczia. 
^4 Sco acziunari u sco giudider visavi la societad vala, tgi ch' è inscrit en il register da las aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 686a
Art. 686a 
b. Stritgada 
Suenter avair tadlà il pertutgà po la societad stritgar inscripziuns en il register da las aczias, sche quellas eran vegnidas fatgas sin basa da faussas indicaziuns da l' acquistader. L' acquistader sto vegnir infurmà immediatamain davart la stritgada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 687
Art. 687 
5. Aczias al num betg pajadas entiramain 
^1 L' acquistader d' ina aczia al num betg pajada entiramain è obligà visavi la societad da pajar il rest, uschespert ch' el è inscrit en il register da las aczias. 
^2 Sch' il sutsegnader alienescha sia aczia, po el vegnir persequità per l' import betg pajà, en cas che la societad fa concurs entaifer 2 onns dapi sia inscripziun en il register da commerzi ed en cas ch' igl è vegnì declerà che ses successur legal haja pers ses dretg che resulta tras l' aczia. 
^3 L' alienader, che n' è betg sutsegnader, vegn deliberà da l' obligaziun da pajar il rest, cur che l' acquistader da l' aczia vegn inscrit en il register da las aczias. 
^4 Uschè ditg che las aczias al num n' èn betg vegnidas pajadas cumplainamain, stoi vegnir inditgà sin mintga titel l' import ch' è effectivamain vegnì pajà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 688
Art. 688 
III. Certificat provisoric 
^1 Ils certificats provisorics al possessur dastgan vegnir emess mo per aczias al possessur, da las qualas l' entira valur nominala è vegnida pajada. Ils certificats provisorics al possessur ch' èn vegnids emess avant l' entir pajament èn nunvalaivels. Pretensiuns d' indemnisaziun restan resalvadas. 
^2 Sche certificats provisorics al num vegnan emess per aczias al possessur, pon els vegnir transferids mo tenor las disposiziuns che valan per la cessiun da pretensiuns; visavi la societad entra il transferiment dentant en vigur pir, cur ch' el è vegnì communitgà a la societad. 
^3 Per aczias al num ston vegnir emess certificats provisorics al num. Il transferiment da tals certificats provisorics sa drizza tenor las prescripziuns che valan per il transferiment d' aczias al num. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 689
Art. 689 
J. Dretgs persunals ch' èn colliads cun la commembranza 
I. Participaziun a la radunanza generala 
1. Princip 
^1 Ses dretgs en fatschentas da la societad, sco la nominaziun dals organs, l' approvaziun dal rapport da gestiun e la decisiun davart l' utilisaziun dal gudogn, exequescha l' acziunari a la radunanza generala. 
^2 A la radunanza generala po el represchentar sez sias aczias u las laschar represchentar tras ina terza persuna che na sto - cun resalva da disposiziuns statutaras divergentas - betg esser acziunaria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 689a
Art. 689a 
2. Legitimaziun vers la societad 
^1 Exequir ils dretgs da commembranza che resultan tras aczias al num po, tgi ch' è inscrit en il register da las aczias u tgi che ha in' autorisaziun en scrit da l' acziunari. 
^2 Exequir ils dretgs da commembranza che resultan da las aczias al possessur po, tgi che sa legitimescha sco possessur, preschentond las aczias. Il cussegl d' administraziun po ordinar in' autra moda per cumprovar il possess. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 689b
Art. 689b 
3. Represchentanza da l' acziunari 
a. En general 
^1 Tgi che exequescha dretgs da cundecisiun sco represchentant, sto observar las directivas dal represchentà. 
^2 Tgi che posseda in' aczia al possessur sin basa d' ina impegnaziun, d' in deposit u d' in emprest, dastga exequir ils dretgs da commembranza mo, sch' el ha survegnì l' autorisaziun da l' acziunari tras in document spezial. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 689c
Art. 689c 
b. Tras in commember d' in organ da la societad 
Sche la societad propona als acziunaris in commember da ses organs u in' autra persuna dependenta per represchentar ils dretgs da votar ad ina radunanza generala, sto ella designar a medem temp ina persuna independenta che po vegnir incumbensada dals acziunaris cun la represchentanza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 689d
Art. 689d 
c. Tras in depositari 
^1 Tgi che vul exequir sco depositari dretgs da cundecisiun che resultan tras aczias ch' èn depositadas tar el, fa dar il depositur avant mintga radunanza generala las directivas per votar. 
^2 Sch' il depositari na survegn betg a temp las directivas dal depositur, exequescha el il dretg da votar tenor ina directiva generala dal depositur; sch' ina tala manca, suonda el las propostas dal cussegl d' administraziun. 
^3 Sco depositaris valan ils instituts ch' èn suttamess a la Lescha federala dals 8 da november 1934 davart las bancas e cassas da spargn sco er ils administraturs da facultad professiunals. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 689e
Art. 689e 
d. Communicaziun 
^1 Ils organs, ils represchentants independents dal dretg da votar ed ils depositaris communitgeschan a la societad il dumber, la spezia, la valur nominala e la categoria da las aczias ch' els represchentan. Sch' els na fan betg questas indicaziuns, èn ils conclus da la radunanza generala contestabels sut las medemas premissas sco en cas d' ina participaziun nunautorisada a la radunanza generala. 
^2 Il parsura communitgescha questas indicaziuns a la radunanza generala, e quai globalmain per mintga moda da represchentaziun. Sch' el na fa betg quai, cumbain ch' in acziunari ha pretendì quai, po mintga acziunari contestar ils conclus da la radunanza generala cun in plant cunter la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 690
Art. 690 
4. Plirs proprietaris, giudida 
^1 Sch' ina aczia è en proprietad da pliras persunas, pon questas persunas exequir ils dretgs che resultan da l' aczia mo tras in represchentant cuminaivel. 
^2 En cas d' ina giudida vi d' ina aczia vegn l' aczia represchentada tras il giudider; quel è responsabel vers il proprietari, sch' el na tegna betg quint adequatamain dals interess dal proprietari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 691
Art. 691 
II. Participaziun nunautorisada 
^1 I n' è betg admess da surlaschar aczias cun l' intent d' exequir il dretg da votar a la radunanza generala, sche quai vegn fatg cun l' intenziun d' evitar ina restricziun dal dretg da votar. 
^2 Cunter la participaziun da persunas nunautorisadas ha mintga acziunari il dretg da protestar tar il cussegl d' administraziun u per mauns dal protocol da la radunanza generala. 
^3 Sche persunas che n' èn betg autorisadas da sa participar a la radunanza generala coopereschan ad in conclus, po mintga acziunari - er sch' el n' ha betg fatg protesta - contestar quest conclus, nun che la societad accusada cumprovia che questa cooperaziun n' haja gì nagina influenza sin il conclus. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 692
Art. 692 
III. Dretg da votar a la radunanza generala 
1. Princip 
^1 Ils acziunaris exequeschan lur dretg da votar a la radunanza generala en proporziun da l' entira valur nominala da las aczias ch' els possedan. 
^2 Mintga acziunari ha almain ina vusch, e quai er sch' el posseda mo in' unica aczia. Ils statuts pon dentant limitar il dumber da las vuschs dals possessurs da pliras aczias. 
^3 Sche la valur nominala da las aczias vegn reducida a chaschun d' ina sanaziun da la societad, po il dretg da votar vegnir mantegnì confurm a la valur nominala oriunda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 693
Art. 693 
2. Aczias cun dretg da votar 
^1 Ils statuts pon fixar il dretg da votar independentamain da la valur nominala tenor il dumber da las aczias che appartegnan a mintga acziunari, uschia che mintga aczia ha ina vusch. 
^2 En quest cas pon aczias che han ina valur nominala pli pitschna che autras aczias da la societad vegnir emessas mo sco aczias al num, ed ellas ston esser liberadas cumplainamain. La valur nominala da las ulteriuras aczias na dastga betg surpassar dapli che diesch giadas la valur nominala da las aczias cun dretg da votar. 
^3 La fixaziun dal dretg da votar tenor il dumber da las aczias na po betg vegnir applitgada per: 
1. eleger il post da revisiun; 
2. nominar experts per laschar controllar la gestiun u singulas parts da la gestiun; 
3. decider davart l' introducziun d' ina controlla speziala; 
4. decider, sch' i duai vegnir purtà in plant da responsabladad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 694
Art. 694 
3. Cumenzament dal dretg da votar 
Il dretg da votar cumenza, uschespert che l' import che vegn fixà da la lescha u dals statuts è vegnì pajà per l' aczia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 695
Art. 695 
4. Exclusiun dal dretg da votar 
^1 En cas da conclus davart la distgargia dal cussegl d' administraziun n' han las persunas ch' èn sa participadas en ina moda u l' autra a la gestiun nagin dretg da votar. 
^2 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 696
Art. 696 
IV. Dretgs da controlla dals acziunaris 
1. Communicaziun dal rapport da gestiun 
^1 Il pli tard 20 dis avant la radunanza generala ordinaria ston il rapport da gestiun ed il rapport da revisiun vegnir exponids a la sedia da la societad, per ch' ils acziunaris possian prender invista da tals. Mintga acziunari po pretender ch' in exemplar da quests documents vegnia tramess immediatamain ad el. 
^2 Ils possessurs d' aczias al num ston vegnir infurmads en chaussa tras ina communicaziun en scrit, ils possessurs d' aczias al possessur tras ina publicaziun en il Fegl uffizial svizzer da commerzi sco er en la furma che vegn prescritta dals statuts. 
^3 Anc durant 1 onn suenter la radunanza generala po mintga acziunari pretender da la societad il rapport da gestiun en la furma ch' è vegnida approvada da la radunanza generala sco er il rapport da revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697
Art. 697 
2. Infurmaziun ed invista 
^1 A la radunanza generala ha mintga acziunari il dretg da pretender infurmaziuns dal cussegl d' administraziun davart las fatschentas da la societad e dal post da revisiun davart l' execuziun e davart il resultat da sia controlla. 
^2 Las infurmaziuns ston vegnir dadas, tant enavant ch' ellas èn necessarias per exequir ils dretgs d' acziunari. Ellas pon vegnir refusadas, sch' ellas pericliteschan secrets da fatschenta u auters interess da la societad ch' èn degns da vegnir protegids. 
^3 Dals cudeschs da fatschenta e da la correspundenza poi vegnir prendì invista mo cun l' autorisaziun expressiva da la radunanza generala u sin fundament d' in conclus dal cussegl d' administraziun, sut la cundiziun ch' ils secrets da fatschenta vegnian mantegnids. 
^4 Sche l' infurmaziun u sche l' invista vegn refusada nungiustifitgadamain, vegn ella ordinada dal derschader sin dumonda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697a
Art. 697a 
V. Dretg sin l' introducziun d' ina controlla speziala 
1. Cun l' approvaziun da la radunanza generala 
^1 A la radunanza generala po mintga acziunari proponer da laschar sclerir tscherts fatgs tras ina controlla speziala, sche quai è necessari per exequir ils dretgs d' acziunari e sch' el ha gia exequì ses dretg da survegnir infurmaziuns u da prender invista da documents. 
^2 Sche la radunanza generala accepta la proposta, po la societad u mintga acziunari dumandar entaifer 30 dis il derschader da designar in controllader spezial. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697b
Art. 697b 
2. En cas da refusa tras la radunanza generala 
^1 Sche la radunanza generala refusa la proposta, pon acziunaris - che represchentan ensemen almain 10 pertschient dal chapital d' aczias u aczias d' ina valur nominala da 2 milliuns francs - dumandar entaifer 3 mais il derschader da designar in controllader spezial. 
^2 Ils petents han il dretg sin la designaziun d' in controllader spezial, sch' els pon far valair vardaivlamain che fundaturs u che organs hajan violà la lescha u ils statuts ed hajan uschia donnegià la societad u ils acziunaris. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697c
Art. 697c 
3. Designaziun 
^1 Il derschader decida suenter avair tadlà la societad ed il petent che ha pretendì la controlla. 
^2 Sch' il derschader accepta la dumonda, incumbensescha el in expert independent da far la controlla. En il rom da la dumonda circumscriva el il cuntegn da la controlla. 
^3 Il derschader po er incumbensar plirs experts da far cuminaivlamain la controlla speziala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697d
Art. 697d 
4. Activitad 
^1 La controlla speziala sto vegnir fatga a temp util e senza disturbar inutilamain l' andament da las fatschentas. 
^2 Ils fundaturs, ils organs, ils incumbensads, ils lavurants, ils curaturs ed ils liquidaturs ston infurmar il controllader spezial davart fatgs relevants. En cas da dispita decida il derschader. 
^3 Il controllader spezial taidla la societad concernent ils resultats da la controlla speziala. 
^4 El è suttamess a l' obligaziun da discreziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697e
Art. 697e 
5. Rapport 
^1 Il controllader spezial rapporta detagliadamain davart il resultat da sia controlla, mantegna dentant il secret da fatschenta. El preschenta ses rapport al derschader. 
^2 Il derschader trametta il rapport a la societad e decida sin ses giavisch, sch' il rapport cuntegna passaschas che violeschan il secret da fatschenta u auters interess da la societad ch' èn degns da vegnir protegids e sche questas passaschas na duain perquai betg vegnir suttamessas als petents. 
^3 A la societad ed als petents dat el la chaschun da prender posiziun davart il rapport rectifitgà e da far dumondas supplementaras. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697f
Art. 697f 
6. Deliberaziun e communicaziun 
^1 Il cussegl d' administraziun suttametta il rapport e las posiziuns respectivas a la proxima radunanza generala. 
^2 Durant 1 onn suenter la radunanza generala po mintga acziunari pretender da la societad in exemplar dal rapport e da las posiziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697g
Art. 697g 
7. Adossament dals custs 
^1 Sch' il derschader accepta la dumonda da designar in controllader spezial, adossescha el la provisiun ed ils custs a la societad. Sche circumstanzas spezialas giustifitgeschan quai, po el adossar ils custs dal tuttafatg u per part als petents. 
^2 Sche la radunanza generala ha acceptà la controlla speziala, surpiglia la societad ils custs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 697h
Art. 697h 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 698
Art. 698 
I. Cumpetenzas 
^1 L' organ suprem da la societad anonima è la radunanza generala dals acziunaris. 
^2 Ella ha las suandantas cumpetenzas intransferiblas: 
1. fixar e midar ils statuts; 
2. eleger ils commembers dal cussegl d' administraziun e dal post da revisiun; 
3. approvar il rapport da situaziun ed il quint dal concern; 
4. approvar il quint annual sco er decider davart l' utilisaziun dal gudogn che resulta tras la bilantscha, en spezial fixar la dividenda e la tantiema; 
5. distgargiar ils commembers dal cussegl d' administraziun; 
6. decider davart fatschentas ch' èn resalvadas a la radunanza generala tras la lescha u tras ils statuts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 699
Art. 699 
II. Convocaziun ed inscripziun en la glista da tractandas 
1. Dretg ed obligaziun 
^1 La radunanza generala vegn convocada dal cussegl d' administraziun, en cas da basegn dal post da revisiun. Il dretg da convocaziun han er ils liquidaturs ed ils represchentants dals crediturs d' emprests. 
^2 La radunanza ordinaria ha lieu mintga onn entaifer 6 mais suenter la fin da l' onn da gestiun; radunanzas extraordinarias vegnan convocadas tut tenor basegn. 
^3 La convocaziun d' ina radunanza generala po er vegnir pretendida d' in u da plirs acziunaris che represchentan ensemen almain 10 pertschient dal chapital d' aczias. Acziunaris che represchentan aczias d' ina valur nominala dad 1 milliun francs pon pretender ch' in object vegnia inscrit en la glista da tractandas. La convocaziun e l' inscripziun en la glista da tractandas ston vegnir dumandadas en scrit, inditgond l' object da tractanda e las propostas. 
^4 Sch' il cussegl d' administraziun n' accepta betg questa dumonda entaifer in termin adequat, ha il derschader d' ordinar la convocaziun sin proposta dals petents. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 700
Art. 700 
2. Furma 
^1 La radunanza generala sto vegnir convocada il pli tard 20 dis avant il di da la radunanza en la furma che vegn prescritta dals statuts. 
^2 En la convocaziun ston vegnir inditgads ils objects da tractanda sco er las propostas dal cussegl d' administraziun e dals acziunaris che han pretendì da convocar ina radunanza generala u d' inscriver in object en la glista da tractandas. 
^3 Davart objects che n' èn betg vegnids inscrits duidamain en la glista da tractandas na pon vegnir prendidas naginas decisiuns; exceptadas da quai èn propostas da convocar ina radunanza generala extraordinaria, da far ina controlla speziala e d' eleger in post da revisiun en consequenza d' ina dumonda d' in acziunari. 
^4 Per far propostas en il rom dals objects da tractanda e per tractar fatschentas, per las qualas i na sto betg vegnir prendida ina decisiun, na dovri betg in' annunzia precedenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 701
Art. 701 
3. Radunanza da tut ils acziunaris 
^1 Sch' i na vegn betg fatg opposiziun, pon ils proprietaris u ils represchentants da tut las aczias far ina radunanza generala senza observar las formalitads ch' èn prescrittas per la convocaziun. 
^2 Questa radunanza po tractar valaivlamain tut ils objects che appartegnan a la cumpetenza da la radunanza generala e prender conclus davart quests objects, uschè ditg ch' ils proprietaris u ch' ils represchentants da tut las aczias èn preschents. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 702
Art. 702 
III. Mesiras preparatoricas; protocol 
^1 Il cussegl d' administraziun prenda las mesiras ch' èn necessarias per constatar ils dretgs da votar dals acziunaris. 
^2 El procura ch' i vegnia scrit in protocol che cuntegna: 
1. il dumber, la spezia, la valur nominala e la categoria da las aczias che vegnan represchentadas dals acziunaris, dals organs, dals represchentants independents dal dretg da votar e dals depositaris; 
2. ils conclus ed ils resultats da las elecziuns; 
3. las dumondas da survegnir infurmaziuns e las respostas respectivas; 
4. las decleraziuns ch' ils acziunaris han dà per mauns dal protocol. 
^3 Ils acziunaris han il dretg da prender invista dal protocol. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 702a
Art. 702a 
IV. Participaziun dals commembers dal cussegl d' administraziun 
Ils commembers dal cussegl d' administraziun han il dretg da sa participar a la radunanza generala. Els pon far propostas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 703
Art. 703 
V. Conclus ed elecziuns 
1. En general 
La radunanza generala prenda ses conclus e fa sias elecziuns cun la maioritad absoluta da las vuschs d' aczias, nun che la lescha u ch' ils statuts fixeschian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 704
Art. 704 
2. Conclus impurtants 
^1 In conclus da la radunanza generala che vegn approvà d' almain dus terzs da las vuschs represchentadas sco er da la maioritad absoluta da las valurs nominalas represchentadas, è necessari per: 
1. midar l' intent da la societad; 
2. introducir aczias cun dretg da votar; 
3. restrenscher la transferibilitad d' aczias al num; 
4. per effectuar in augment da chapital approvà u cundiziunà ubain per stgaffir chapital da reserva tenor l' artitgel 12 da la Lescha da bancas dals 8 da november 1934; 
5. augmentar il chapital tras agen chapital, cunter in apport en natiralias u per surpigliar bains, e conceder avantatgs spezials; 
6. restrenscher u abolir il dretg da suttascripziun; 
7. spustar la sedia da la societad; 
8. dissolver la societad. 
^2 Disposiziuns statutaras che fixeschan maioritads pli grondas che quellas ch' èn prescrittas da la lescha per prender tscherts conclus, pon vegnir introducidas mo cun la maioritad previsa. 
^3 Ils possessurs d' aczias al num che n' han betg approvà in conclus davart la midada da l' intent da la societad u davart l' introducziun d' aczias cun dretg da votar n' èn betg liads vi da las restricziuns statutaras da la transferibilitad da las aczias, e quai durant 6 mais suenter la publicaziun dal conclus en il Fegl uffizial svizzer da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 705
Art. 705 
VI. Revocaziun dal cussegl d' administraziun e dal post da revisiun 
^1 La radunanza generala ha il dretg da revocar ils commembers dal cussegl d' administraziun e dal post da revisiun sco er eventuals auters mandataris ed incumbensads ch' ella ha elegì. 
^2 Pretensiuns d' indemnisaziun dals revocads restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 706
Art. 706 
VII. Contestaziun da conclus da la radunanza generala 
1. Legitimaziun e motivs 
^1 Il cussegl d' administraziun e mintga acziunari po contestar tar il derschader ils conclus da la radunanza generala cun in plant cunter la societad, sche quels cuntrafan a la lescha u als statuts. 
^2 Contestabels èn en spezial ils conclus che: 
1. retiran u restrenschan ils dretgs dals acziunaris, violond la lescha u ils statuts; 
2. retiran u restrenschan ils dretgs dals acziunaris en moda nunfundada; 
3. chaschunan in tractament inegual u in dischavantatg per ils acziunaris che n' è betg giustifitgà tras l' intent da la societad; 
4. aboleschan la finamira da la societad da far gudogn, senza il consentiment da tut ils acziunaris. 
... 
^5 La sentenzia che abolescha in conclus da la radunanza generala ha in effect per e cunter tut ils acziunaris. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 706a
Art. 706a 
2. Procedura 
^1 Il dretg da contestar ils conclus extingua, sch' il plant na vegn betg purtà il pli tard 2 mais suenter la radunanza generala. 
^2 Sch' il cussegl d' administraziun porta plant, nominescha il derschader in represchentant per la societad. 
^3 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 706b
Art. 706b 
VIII. Nunvalaivladad 
Nunvalaivels èn en spezial ils conclus da la radunanza generala che: 
1. retiran u limiteschan il dretg da sa participar a la radunanza generala, il dretg da votar minimal, ils dretgs da purtar plant u auters dretgs che la lescha conceda stringentamain a l' acziunari; 
2. restrenschan ils dretgs da controlla dals acziunaris en ina moda che surpassa la dimensiun che vegn admessa da la lescha; u 
3. cuntrafan a las structuras fundamentalas da la societad anonima u violeschan las disposiziuns davart la protecziun dal chapital. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 707
Art. 707 
I. En general 
1. Elegibladad 
^1 Il cussegl d' administraziun da la societad sa cumpona d' in u da plirs commembers. 
^2 ... 
^3 Sch' ina persuna giuridica u sch' ina societad commerziala è participada a la societad, n' è ella sco tala betg elegibla sco commembra dal cussegl d' administraziun; percunter pon ses represchentants vegnir elegids empè dad ella. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 708
Art. 708 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 709
Art. 709 
2. Represchentanza da categorias e da gruppas d' acziunaris 
^1 Sch' igl existan pliras categorias d' aczias areguard il dretg da votar u areguard ils dretgs da facultad, ston ils statuts garantir ch' ils acziunaris da mintga categoria possian eleger almain in represchentant en il cussegl d' administraziun. 
^2 Ils statuts pon prevair disposiziuns spezialas per proteger minoritads u singulas gruppas d' acziunaris. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 710
Art. 710 
3. Perioda d' uffizi 
^1 Ils commembers dal cussegl d' administraziun vegnan elegids per 3 onns, nun ch' ils statuts fixeschian insatge auter. La perioda d' uffizi na dastga dentant betg surpassar 6 onns. 
^2 Ina reelecziun è pussaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 711
Art. 711 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 712
Art. 712 
II. Organisaziun 
1. President e secretari 
^1 Il cussegl d' administraziun designescha ses president ed il secretari. Il secretari na sto betg appartegnair al cussegl d' administraziun. 
^2 Ils statuts pon fixar ch' il president vegnia elegì da la radunanza generala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 713
Art. 713 
2. Conclus 
^1 Ils conclus dal cussegl d' administraziun vegnan prendidas cun la maioritad da las vuschs dadas. Il parsura ha la vusch decisiva, nun ch' ils statuts fixeschian insatge auter. 
^2 Conclus pon er vegnir prendids sin la via dal consentiment en scrit, nun ch' in commember pretendia la tractativa a bucca. 
^3 Davart las tractativas e davart ils conclus sto vegnir fatg in protocol che vegn suttascrit dal parsura e dal secretari. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 714
Art. 714 
3. Conclus nunvalaivels 
Per ils conclus dal cussegl d' administraziun valan confurm al senn ils medems motivs da nunvalaivladad sco per ils conclus da la radunanza generala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 715
Art. 715 
4. Dretg da convocaziun 
Inditgond ils motivs, po mintga commember dal cussegl d' administraziun pretender dal president ch' el convocheschia immediatamain ina sesida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 715a
Art. 715a 
5. Dretg da survegnir infurmaziuns u da prender invista da documents 
^1 Mintga commember dal cussegl d' administraziun po dumandar infurmaziuns davart tut las fatschentas da la societad. 
^2 A las sesidas èn tut ils commembers dal cussegl d' administraziun sco er las persunas ch' èn incumbensadas cun la gestiun obligads da dar infurmaziuns. 
^3 Ordaifer las sesidas po mintga commember dumandar da las persunas ch' èn incumbensadas cun la gestiun infurmaziuns davart l' andament da las fatschentas e - cun l' autorisaziun dal president - er davart singulas fatschentas. 
^4 Uschenavant che quai è necessari per ademplir ina incumbensa, po mintga commember pretender dal president ch' el al preschentia ils cudeschs e las actas. 
^5 Sch' il president refusa ina dumonda da survegnir infurmaziuns, da vegnir tadlà u da survegnir invista da documents, decida il cussegl d' administraziun. 
^6 Regulaziuns u conclus dal cussegl d' administraziun ch' extendan il dretg dals commembers da survegnir infurmaziuns u da prender invista da documents, restan resalvads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 716
Art. 716 
III. Incumbensas 
1. En general 
^1 Il cussegl d' administraziun po prender conclus en tut las fatschentas che na vegnan betg attribuidas tenor lescha u tenor statuts a la radunanza generala. 
^2 Il cussegl d' administraziun maina las fatschentas da la societad, nun ch' el haja delegà la gestiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 716a
Art. 716a 
2. Incumbensas intransferiblas 
^1 Il cussegl d' administraziun ha las suandantas incumbensas intransferiblas e nunprivablas: 
1. exequir la direcziun superiura da la societad e dar las directivas necessarias; 
2. fixar l' organisaziun; 
3. concepir la contabilitad, la controlla da finanzas sco er la planisaziun da finanzas, sche quella è necessaria per manar la societad; 
4. nominar e revocar las persunas ch' èn incumbensadas cun la gestiun e cun la represchentanza; 
5. exequir la surveglianza suprema da las persunas ch' èn incumbensadas cun la gestiun, en spezial en vista a l' observaziun da las leschas, dals statuts, dals reglaments e da las directivas; 
6. far il rapport da gestiun sco er preparar la radunanza generala ed exequir ses conclus; 
7. infurmar il derschader en cas d' ina surdebitaziun. 
^2 Il cussegl d' administraziun po surdar la preparaziun e l' execuziun da ses conclus u la surveglianza da fatschentas a giuntas u a singuls commembers. El ha da procurar che ses commembers vegnian infurmads adequatamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 716b
Art. 716b 
3. Delegaziun da la gestiun 
^1 Ils statuts pon autorisar il cussegl d' administraziun da delegar la gestiun a norma d' in reglament d' organisaziun dal tuttafatg u per part a singuls commembers u a terzas persunas. 
^2 Quest reglament regla la gestiun, fixescha las plazzas necessarias, circumscriva lur incumbensas e regla en spezial l' obligaziun da dar rapport. Sin dumonda dals acziunaris e dals crediturs da la societad che fan valair in interess ch' è degn da vegnir protegì, als orientescha il cussegl d' administraziun en scrit davart l' organisaziun da la gestiun. 
^3 Sche la gestiun n' è betg vegnida delegada, vegn ella exequida cuminaivlamain da tut ils commembers dal cussegl d' administraziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 717
Art. 717 
IV. Quità e fidaivladad 
^1 Ils commembers dal cussegl d' administraziun sco er terzas persunas ch' èn incumbensadas cun la gestiun ston ademplir lur incumbensas cun tut quità e mantegnair en buna fai ils interess da la societad. 
^2 Els han da tractar da medema maniera ils acziunaris che sa chattan en la medema situaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 718
Art. 718 
V. Represchentanza 
1. En general 
^1 Il cussegl d' administraziun represchenta la societad vers anora. Mintga commember è autorisà da represchentar la societad, nun ch' ils statuts u ch' il reglament d' organisaziun fixeschian insatge auter. 
^2 Il cussegl d' administraziun po surdar la represchentanza ad in u a plirs commembers ( delegads) u a terzas persunas ( directurs). 
^3 Almain in commember dal cussegl d' administraziun sto esser autorisà da represchentar la societad. 
^4 La societad sto pudair vegnir represchentada tras ina persuna ch' è domiciliada en Svizra. Questa pretensiun po vegnir ademplida tras in commember dal cussegl d' administraziun u tras in directur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 718a
Art. 718a 
2. Dimensiun e restricziun 
^1 Las persunas ch' èn autorisadas da represchentar la societad pon far - en num da la societad - tut ils acts giuridics che pon vegnir cumpigliads da l' intent da la societad. 
^2 Ina restricziun da questa autorisaziun da represchentanza n' ha nagin effect vers terzas persunas da buna fai; exceptadas èn las disposiziuns ch' èn inscrittas en il register da commerzi concernent la represchentanza exclusiva da la sedia principala u d' ina filiala ubain concernent la represchentanza cuminaivla da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 718b
Art. 718b 
3. Contracts tranter la societad e ses represchentant 
Sche la societad fa in contract e sch' ella vegn represchentada en questa fatschenta tras quella persuna, cun la quala ella fa il contract, sto il contract vegnir fatg en scrit. Questa pretensiun na vala betg per contracts da las fatschentas currentas, tar las qualas la prestaziun da la societad na surpassa betg la valur da 1000 francs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 719
Art. 719 
4. Suttascripziun 
Las persunas ch' èn autorisadas da represchentar la societad han da suttascriver uschia ch' ellas agiunteschan lur suttascripziun a la firma da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 720
Art. 720 
5. Inscripziun 
Las persunas ch' èn autorisadas da represchentar la societad ston vegnir annunziadas dal cussegl d' administraziun per l' inscripziun en il register da commerzi, preschentond ina copia legalisada dal conclus. Ellas ston dar lur suttascripziun tar l' uffizi dal register da commerzi u inoltrar la suttascripziun en furma legalisada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 721
Art. 721 
6. Procurists e mandataris 
Il cussegl d' administraziun po nominar procurists ed auters mandataris. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 722
Art. 722 
VI. Responsabladad dals organs 
La societad è responsabla per il donn ch' ina persuna, ch' è incumbensada cun la gestiun u ch' è autorisada da represchentar la societad, commetta tras acts illegals, exequind sias fatschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 723
Art. 723-724 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 725
Art. 725 
VII. Perdita da chapital e surdebitaziun 
1. Obligaziuns d' annunzia 
^1 Sche l' ultima bilantscha annuala mussa che la mesadad dal chapital d' aczias e da las reservas legalas n' è betg pli cuvrida, convochescha il cussegl d' administraziun immediatamain ina radunanza generala e la propona mesiras da sanaziun. 
^2 Sch' igl exista ina tema fundada d' ina surdebitaziun, sto vegnir fatga ina bilantscha intermediara che sto vegnir suttamessa ad in revisur admess per la laschar controllar. Sche la bilantscha intermediara mussa che las pretensiuns dals crediturs da la societad n' èn cuvridas ni areguard las valurs d' explotaziun ni areguard las valurs d' alienaziun, sto il cussegl d' administraziun infurmar il derschader, nun ch' ils crediturs da la societad acceptian che lur pretensiun vegnia plazzada davos tut ils auters crediturs da la societad en la dimensiun da questa cuvrida insuffizienta. 
^3 Sche la societad n' ha betg in post da revisiun, ha il revisur admess d' ademplir las obligaziuns d' annunzia dal post da revisiun che fa la controlla limitada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 725a
Art. 725a 
2. Decleraziun u suspensiun dal concurs 
^1 Cur ch' il derschader ha survegnì l' annunzia, declera el il concurs. Sin dumonda dal cussegl d' administraziun u d' in creditur po el suspender il concurs, sch' igl exista ina pussaivladad da sanar la societad; en quest cas prenda el mesiras per mantegnair la facultad. 
^2 Il derschader po nominar in curatur e po ubain privar il cussegl d' administraziun da sia cumpetenza da disponer ubain suttametter ils conclus dal cussegl d' administraziun al consentiment dal curatur. El circumscriva las incumbensas dal curatur. 
^3 La suspensiun dal concurs sto vegnir publitgada mo, sche quai è necessari per proteger terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 726
Art. 726 
VIII. Revocaziun e suspensiun 
^1 Il cussegl d' administraziun po revocar da tut temp las giuntas, ils delegads, ils directurs ed auters mandataris ed incumbensads ch' ella ha nominà. 
^2 Ils mandataris ed ils autorisads ch' èn vegnids nominads da la radunanza generala pon vegnir suspendids da tut temp da lur funcziuns tras il cussegl d' administraziun; quel sto dentant convocar immediatamain ina radunanza generala. 
^3 Las pretensiuns d' indemnisaziun da las persunas ch' èn vegnidas revocadas u ch' èn vegnidas suspendidas da lur funcziuns restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 727
Art. 727 
I. Obligaziun da revisiun 
1. Revisiun ordinaria 
^1 Las suandantas societads ston laschar far in post da revisiun ina controlla ordinaria da lur quint annual ed eventualmain da lur quint dal concern: 
3. societads che han l' obligaziun da cumpilar in quint dal concern. 
^2 Ina revisiun ordinaria sto vegnir fatga er, sche acziunaris che represchentan ensemen almain 10 pertschient dal chapital d' aczias, pretendan quai. 
^3 Sche la lescha na pretenda betg ina revisiun ordinaria dal quint annual, pon ils statuts prevair u po la radunanza generala concluder ch' il quint annual vegnia suttamess ad ina controlla ordinaria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 727a
Art. 727a 
2. Revisiun limitada 
^1 Sche las premissas per ina revisiun ordinaria n' èn betg dadas, sto la societad laschar far in post da revisiun ina controlla limitada da ses quint annual. 
^2 Cun il consentiment da tut ils acziunaris poi vegnir renunzià a la revisiun limitada, sche la societad n' ha betg dapli che 10 plazzas a temp cumplain en la media annuala. 
^3 Il cussegl d' administraziun po dumandar il consentiment dals acziunaris en scrit. Per la resposta po el fixar in termin d' almain 20 dis e render attent che quai valia sco consentiment, sche la dumonda na vegnia betg respundida. 
^4 Sch' ils acziunaris han renunzià ad ina revisiun limitada, vala questa renunzia er per ils onns suandants. Mintga acziunari ha dentant il dretg da pretender in revisiun limitada il pli tard 10 dis avant la radunanza generala. En quest cas sto la radunanza generala eleger il post da revisiun. 
^5 Sche necessari adattescha il cussegl d' administraziun ils statuts ed annunzia al register da commerzi l' extincziun u l' inscripziun dal post da revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 727b
Art. 727b 
II. Pretensiuns al post da revisiun 
1. En cas d' ina revisiun ordinaria 
^1 Las societads ch' èn avertas per il public ston designar sco post da revisiun ina interpresa da revisiun che stat sut la surveglianza dal stadi tenor las prescripziuns da la Lescha federala dals 16 da december 2005 davart la surveglianza da la revisiun. Las controllas che ston - tenor las prescripziuns legalas - vegnir fatgas d' in revisur admess u d' in expert da revisiun admess, ston ellas medemamain laschar far d' ina interpresa da revisiun che stat sut la surveglianza dal stadi. 
^2 Las ulteriuras societads che han l' obligaziun da far ina revisiun ordinaria ston designar sco post da revisiun in expert da revisiun admess tenor las prescripziuns da la Lescha federala dals 16 da december 2005 davart la surveglianza da la revisiun. Las controllas che ston - tenor las prescripziuns legalas - vegnir fatgas d' in revisur admess, ston ellas medemamain laschar far d' in expert da revisiun admess. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 727c
Art. 727c 
2. En cas d' ina revisiun limitada 
Las societads che han l' obligaziun da far ina revisiun limitada ston designar sco post da revisiun in revisur admess tenor las prescripziuns da la Lescha federala dals 16 da december 2005 davart la surveglianza da la revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 728
Art. 728 
III. Revisiun ordinaria 
1. Independenza dal post da revisiun 
^1 Il post da revisiun sto esser independent e sto far ses giudicament da controlla en moda objectiva. L' independenza na dastga esser restrenschida ni effectivamain ni apparentamain. 
^2 Betg cumpatibel cun l' independenza è en spezial: 
1. l' appartegnientscha en il cussegl d' administraziun, in' autra funcziun da decisiun en la societad u ina relaziun da lavur cun la societad; 
2. ina participaziun directa u ina participaziun indirecta impurtanta al chapital d' aczias ubain ina pretensiun u in debit considerabel vers la societad; 
3. in stretga relaziun tranter la persuna che maina la controlla ed in commember dal cussegl d' administraziun, in' autra persuna cun ina funcziun da decisiun u in acziunari impurtant; 
4. la cooperaziun a la contabilitad sco er la furniziun da prestaziuns che cuntegnan il privel da stuair controllar atgnas lavurs sco post da revisiun; 
5. la surpigliada d' ina incumbensa che chaschuna ina dependenza economica; 
6. la conclusiun d' in contract a cundiziuns che na correspundan betg al martgà u la conclusiun d' in contract, tras il qual il post da revisiun survegn in interess vi dal resultat da la controlla; 
7. l' acceptaziun da regals custaivels u d' avantatgs spezials. 
^3 Las disposiziuns davart l' independenza valan per tut las persunas ch' èn participadas a la revisiun. Sch' il post da revisiun è ina societad da persunas u ina persuna giuridica, valan las disposiziuns davart l' independenza er per ils commembers da l' organ directiv u administrativ suprem e per autras persunas cun funcziuns da decisiun. 
^4 Ils lavurants dal post da revisiun che n' èn betg participads a la revisiun na dastgan betg esser commembers dal cussegl d' administraziun da la societad che duai vegnir controllada ed er betg exequir in' autra funcziun da decisiun en questa societad. 
^5 L' independenza n' è er betg dada, sche persunas che stattan en in stretga relaziun cun il post da revisiun, cun las persunas ch' èn participadas a la revisiun, cun ils commembers da l' organ directiv u administrativ suprem u cun autras persunas cun funcziuns da decisiun n' adempleschan betg las premissas d' independenza. 
^6 Las disposiziuns davart l' independenza valan er per societads che stattan sut ina direcziun unitara cun la societad che duai vegnir controllada u cun il post da revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 728a
Art. 728a 
2. Incumbensas dal post da revisiun 
a. Object e dimensiun da la controlla 
^1 Il post da revisiun controllescha, sche: 
1. il quint annual ed eventualmain il quint dal concern correspundan a las prescripziuns legalas, als statuts ed a las reglas tschernidas; 
2. la proposta dal cussegl d' administraziun a la radunanza generala davart l' utilisaziun dal gudogn che resulta tras la bilantscha correspunda a las prescripziuns ed als statuts; 
3. igl exista in sistem da controlla intern. 
^2 Faschond la controlla e fixond la dimensiun da quella, resguarda il post da revisiun il sistem da controlla intern. 
^3 La gestiun dal cussegl d' administraziun n' è betg object da la controlla dal post da revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 728b
Art. 728b 
b. Rapport da revisiun 
^1 Il post da revisiun suttametta al cussegl d' administraziun in rapport cumplessiv che cuntegna constataziuns davart il rendaquint, davart il sistem da controlla intern sco er davart l' execuziun e davart il resultat da la revisiun. 
^2 Il post da revisiun suttametta a la radunanza generala in rapport en scrit che resumescha il resultat da la revisiun. Quest rapport cuntegna: 
1. ina posiziun davart il resultat da la controlla; 
2. indicaziuns davart l' independenza; 
3. indicaziuns davart la persuna che ha manà la revisiun e davart sias qualificaziuns professiunalas; 
4. ina recumandaziun, sch' il quint annual e sch' il quint dal concern possian vegnir acceptads cun u senza restricziuns ubain sch' els stoppian vegnir refusads. 
^3 Tuts dus rapports ston vegnir suttascrits da la persuna che ha manà la revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 728c
Art. 728c 
c. Obligaziuns d' annunzia 
^1 Sch' il post da revisiun constatescha cuntravenziuns cunter la lescha, cunter ils statuts u cunter il reglament d' organisaziun, annunzia el quai en scrit al cussegl d' administraziun. 
^2 Plinavant infurmescha el la radunanza generala davart cuntravenziuns cunter la lescha u cunter ils statuts, sche: 
1. quellas èn grevas; u 
2. sch' il cussegl d' administraziun na prenda naginas mesiras adequatas sin basa da l' annunzia ch' il post da revisiun ha fatg en scrit. 
^3 Sche la societad è evidentamain indebitada e sch' il cussegl d' administraziun tralascha d' annunziar quai, infurmescha il post da revisiun la dretgira. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 729
Art. 729 
IV. Revisiun limitada ( review) 
1. Independenza dal post da revisiun 
^1 Il post da revisiun sto esser independent e sto far ses giudicament da controlla en moda objectiva. L' independenza na dastga esser restrenschida ni effectivamain ni apparentamain. 
^2 La cooperaziun a la contabilitad sco er la furniziun d' autras prestaziuns per la societad che duai vegnir controllada èn admissiblas. Sch' i resulta il privel da stuair controllar atgnas lavurs, ston vegnir prendidas mesiras organisatoricas e persunalas adequatas per garantir ina controlla fidada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 729a
Art. 729a 
2. Incumbensas dal post da revisiun 
a. Object e dimensiun da la controlla 
^1 Il post da revisiun controllescha, sch' igl èn avant maun fatgs che laschan concluder che: 
1. il quint annual na correspunda betg a las prescripziuns ed als statuts; 
2. la proposta dal cussegl d' administraziun a la radunanza generala davart l' utilisaziun dal gudogn che resulta tras la bilantscha na correspunda betg a las prescripziuns ed als statuts. 
^2 La controlla sa restrenscha ad interrogaziuns, ad acts da controlla analitics sco er a controllas detagliadas adequatas. 
^3 La gestiun dal cussegl d' administraziun n' è betg object da la controlla dal post da revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 729b
Art. 729b 
b. Rapport da revisiun 
^1 Il post da revisiun suttametta a la radunanza generala in rapport en scrit che resumescha il resultat da la revisiun. Quest rapport cuntegna: 
1. ina infurmaziun davart la natira limitada da la revisiun; 
2. ina posiziun davart il resultat da la controlla; 
3. indicaziuns davart l' independenza ed eventualmain davart la cooperaziun a la contabilitad sco er davart la furniziun d' autras prestaziuns per la societad che duai vegnir controllada; 
4. indicaziuns davart la persuna che ha manà la revisiun e davart sias qualificaziuns professiunalas. 
^2 Il rapport sto vegnir suttascrit da la persuna che ha manà la revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 729c
Art. 729c 
c. Obligaziun d' annunzia 
Sche la societad è evidentamain indebitada e sch' il cussegl d' administraziun tralascha d' annunziar quai, infurmescha il post da revisiun la dretgira. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 730
Art. 730 
V. Disposiziuns cuminaivlas 
1. Elecziun dal post da revisiun 
^1 La radunanza generala elegia il post da revisiun. 
^2 Sco post da revisiun pon vegnir elegidas ina u pliras persunas natiralas u giuridicas ubain societads da persunas. 
^3 Las controllas da finanzas dal maun public u lur collavuraturs pon vegnir elegids sco post da revisiun, sch' els adempleschan las pretensiuns da questa lescha. Las prescripziuns davart l' independenza valan confurm al senn. 
^4 Almain in commember dal post da revisiun sto avair en Svizra ses domicil, sia sedia u ina filiala ch' è inscritta en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 730a
Art. 730a 
2. Perioda d' uffizi dal post da revisiun 
^1 Il post da revisiun vegn elegì per 1 fin 3 onns da gestiun. Ses uffizi finescha cun l' approvaziun da l' ultim quint annual. Ina reelecziun è pussaivla. 
^2 En cas da la revisiun ordinaria dastga la persuna che maina la revisiun exequir quest mandat durant maximalmain 7 onns. Ella dastga surpigliar il medem mandat pir suenter ina interrupziun da 3 onns. 
^3 Sch' in post da revisiun demissiunescha, sto el infurmar il cussegl d' administraziun davart ils motivs; quel communitgescha la demissiun a la proxima radunanza generala. 
^4 La radunanza generala po revocar da tut temp il post da revisiun cun effect immediat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 730b
Art. 730b 
3. Infurmaziuns e secretezza 
^1 Il cussegl d' administraziun surdat al post da revisiun tut ils documents sco er las infurmaziuns ch' el dovra per ademplir sias incumbensas; sin dumonda dat el las infurmaziuns er en scrit. 
^2 Il post da revisiun mantegna il secret davart sias constataziuns, nun ch' el saja obligà tras lescha da communitgar quellas. En ses rapport, en sias annunzias ed en las infurmaziuns ch' el dat a la radunanza generala mantegna el ils secrets da fatschenta da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 730c
Art. 730c 
4. Documentaziun e conservaziun dals documents 
^1 Il post da revisiun sto documentar tut ils servetschs da revisiun e sto conservar ils rapports da revisiun sco er tut ils documents impurtants durant almain 10 onns. Las datas electronicas ston esser legiblas durant la medema perioda. 
^2 Ils documents ston pussibilitar da controllar en moda effizienta, sche las prescripziuns legalas èn vegnidas observadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 731
Art. 731 
5. Approvaziun dal quint ed utilisaziun dal gudogn 
^1 En cas da societads ch' èn obligadas da laschar controllar in post da revisiun lur quint annual ed eventualmain lur quint dal concern, sto il rapport da revisiun esser avant maun, avant che la radunanza generala approvescha il quint annual ed il quint dal concern e concluda davart l' utilisaziun dal gudogn che resulta tras la bilantscha. 
^2 En cas d' ina revisiun ordinaria, sto il post da revisiun esser preschent a la radunanza generala. Tras in conclus unanim po la radunanza generala renunziar a la preschientscha dal post da revisiun. 
^3 Sch' il rapport da revisiun necessari n' è betg avant maun, èn ils conclus davart l' approvaziun dal quint annual e dal quint dal concern sco er davart l' utilisaziun dal gudogn che resulta tras la bilantscha nunvalaivels. Sche las disposiziuns davart la preschientscha dal post da revisiun vegnan violadas, pon quests conclus vegnir contestads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 731a
Art. 731a 
6. Disposiziuns spezialas 
^1 Ils statuts e la radunanza generala pon reglar pli detagliadamain l' organisaziun dal post da revisiun ed extender sias incumbensas. 
^2 Al post da revisiun na dastgan vegnir surdadas ni incumbensas dal cussegl d' administraziun ni incumbensas che restrenschan sia independenza. 
^3 La radunanza generala po nominar experts per laschar controllar la gestiun u singulas parts da la gestiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 731b
Art. 731b 
^1 Sch' ina societad n' ha betg tut ils organs prescrits u sche la cumposiziun d' in da quests organs na correspunda betg a las prescripziuns, po in acziunari, in creditur u l' administratur dal register da commerzi dumandar il derschader da prender las mesiras necessarias. En spezial po il derschader: 
1. fixar a la societad in termin per restabilir il stadi legal, smanatschond da dissolver la societad; 
2. nominar l' organ mancant u in curatur; 
3. dissolver la societad ed ordinar sia liquidaziun tenor las prescripziuns davart il concurs. 
^2 Sch' il derschader nominescha l' organ mancant u in curatur, fixescha el la durada, per la quala la nominaziun è valaivla. El oblighescha la societad da surpigliar ils custs e da pajar ina provisiun a las persunas nominadas. 
^3 En cas da motivs impurtants po la societad pretender dal derschader ch' el revocheschia persunas ch' el ha nominà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 732
Art. 732 
A. Conclus da reducziun 
^1 Sch' ina societad anonima ha l' intent da reducir ses chapital d' aczias senza remplazzar a medem temp l' import da reducziun tras nov chapital che sto vegnir liberà cumplainamain, sto la radunanza generala concluder ina midada correspundenta dals statuts. 
^2 Ella dastga prender in tal conclus mo, sch' in expert da revisiun admess conferma en in rapport da controlla che las pretensiuns dals crediturs sajan cuvridas cumplainamain, malgrà la reducziun dal chapital d' aczias. L' expert da revisiun sto esser preschent a la radunanza generala. 
^3 Il conclus sto constatar il resultat dal rapport da controlla ed inditgar, en tge moda che la reducziun dal chapital duai vegnir exequida. 
^4 In gudogn da contabilitad che resulta eventualmain tras la reducziun dal chapital sto vegnir utilisà exclusivamain per far amortisaziuns. 
^5 Il chapital d' aczias dastga vegnir reducì sut 100 000 mo, sch' el vegn remplazzà a medem temp tras nov chapital en l' autezza d' almain 100 000 francs, che sto vegnir liberà cumplainamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 732a
Art. 732a 
B. Annullaziun d' aczias a chaschun d' ina sanaziun 
^1 Sch' il chapital d' aczias vegn reducì a nulla ed alura puspè augmentà per intents da sanaziun, van ils dretgs da commembranza dals acziunaris anteriurs a perder tras la reducziun. Las aczias emessas ston vegnir annulladas. 
^2 Cur ch' il chapital d' aczias vegn puspè augmentà, han ils acziunaris anteriurs in dretg da suttascripziun che na po betg vegnir retratg dad els. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 733
Art. 733 
C. Appel als crediturs 
Sche la radunanza generala ha concludì da reducir il chapital d' aczias, publitgescha il cussegl d' administraziun il conclus trais giadas en il Fegl uffizial svizzer da commerzi ed ultra da quai en la furma ch' è previsa en ils statuts, infurmond ils crediturs ch' els possian annunziar lur pretensiuns e pretender ina satisfacziun u ina garanzia, e quai entaifer 2 mais quintà davent da la terza publicaziun en il Fegl uffizial svizzer da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 734
Art. 734 
D. Execuziun da la reducziun 
Il chapital d' aczias dastga vegnir reducì pir suenter la scadenza dal termin ch' è vegnì fixà per ils crediturs e pir suenter ch' ils crediturs annunziads han survegnì ina satisfacziun u ina garanzia; la reducziun dastga vegnir inscritta en il register da commerzi pir, cur ch' igl è vegnì constatà tras in document public che las prescripziuns da quest chapitel sajan ademplidas. Il rapport da controlla sto vegnir agiuntà al document public. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 735
Art. 735 
E. Reducziun en cas d' ina bilantscha deficitara 
L' appel als crediturs sco er lur satisfacziun u lur garanzia na ston betg avair lieu, sch' il chapital d' aczias vegn reducì cun l' intent d' eliminar ina bilantscha deficitara che resulta da perditas, e quai per in import che na surpassa betg la bilantscha deficitara. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 736
Art. 736 
A. Dissoluziun en general 
I. Motivs 
La societad vegn dissolvida: 
1. a norma dals statuts; 
2. tras in conclus da la radunanza generala che sto vegnir documentà publicamain; 
3. tras la decleraziun dal concurs; 
4. tras ina sentenzia giudiziala, sche acziunaris che represchentan ensemen almain 10 pertschient dal chapital d' aczias, pretendan la dissoluziun per motivs impurtants. Empè da la dissoluziun po il derschader concluder in' autra soluziun adequata ch' è supportabla per las persunas participadas; 
5. en ils ulteriurs cas ch' èn previs da la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 737
Art. 737 
II. Annunzia al register da commerzi 
Sche la societad na vegn betg dissolvida tras concurs u tras ina sentenzia giudiziala, sto la dissoluziun vegnir annunziada dal cussegl d' administraziun per l' inscripziun en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 738
Art. 738 
III. Consequenzas 
La societad dissolvida entra en liquidaziun, cun resalva dals cas da la fusiun, da la spartiziun e dal transferiment da sia facultad ad ina corporaziun da dretg public. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 739
Art. 739 
B. Dissoluziun cun liquidaziun 
I. Stadi da la liquidaziun, cumpetenzas 
^1 Sche la societad entra en liquidaziun, mantegna ella sia persunalitad giuridica e maina sia firma existenta, dentant cun il supplement « en liquidaziun», fin che er las differenzas cun ils acziunaris èn regladas. 
^2 Cun l' entrada da la liquidaziun vegnan las cumpetenzas dals organs da la societad restrenschidas a quels acts ch' èn necessaris per exequir la liquidaziun, che na pon dentant - pervia da lur natira - betg vegnir exequids dals liquidaturs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 740
Art. 740 
II. Nominaziun e revocaziun dals liquidaturs 
1. Nominaziun 
^1 La liquidaziun vegn procurada dal cussegl d' administraziun, nun ch' ils statuts u ch' in conclus da la radunanza generala la transfereschia ad autras persunas. 
^2 Ils liquidaturs ston vegnir annunziads dal cussegl d' administraziun per l' inscripziun en il register da commerzi, er sch' il cussegl d' administraziun procura la liquidaziun. 
^3 Almain in dals liquidaturs sto esser domicilià en Svizra ed avair il dretg da represchentar la societad. 
^4 Sche la societad vegn dissolvida tras ina sentenzia giudiziala, nominescha il derschader ils liquidaturs. 
^5 En cas da concurs procura l' administraziun da concurs la liquidaziun tenor las prescripziuns dal dretg da concurs. Ils organs da la societad mantegnan l' autorisaziun da represchentanza mo, sch' ina represchentanza da lur vart è anc necessaria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 741
Art. 741 
2. Revocaziun 
^1 La radunanza generala po revocar da tut temp ils liquidaturs ch' ella ha nominà. 
^2 Sin dumonda d' in acziunari e per motivs impurtants po il derschader revocar ils liquidaturs e numnar auters, sche quai fa da basegn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 742
Art. 742 
III. Activitad dals liquidaturs 
1. Bilantscha, clom da quints 
^1 Cur ch' els surpiglian lur uffizi, han ils liquidaturs da far ina bilantscha. 
^2 Ils crediturs ston vegnir infurmads davart la dissoluziun da la societad e vegnir envidads d' annunziar lur pretensiuns tras ina communicaziun speziala, sch' els èn menziunads en ils cudeschs da fatschenta u sch' els èn enconuschents autramain, respectivamain tras ina publicaziun uffiziala en il Fegl uffizial svizzer da commerzi ed ultra da quai en la furma ch' è previsa en ils statuts, sch' els èn nunenconuschents u sche lur domicil è nunenconuschent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 743
Art. 743 
2. Ulteriuras incumbensas 
^1 Ils liquidaturs ston terminar las fatschentas currentas, incassar - en cas da basegn - imports d' aczias che n' èn betg anc vegnids pajads, reutilisar las activas ed ademplir las obligaziuns da la societad, nun che la bilantscha e ch' il clom da quints chaschunian ina surdebitaziun. 
^2 Uschespert ch' els constateschan ina surdebitaziun, han els d' infurmar il derschader; quel ha da declerar il concurs. 
^3 Els ston represchentar la societad en ils acts giuridics che tutgan tar la liquidaziun e pon far process, enclegientschas e contracts da cumpromiss e - sche necessari - er novas fatschentas per la societad. 
^4 Els dastgan er vender las activas a maun liber, nun che la radunanza generala haja ordinà insatge auter. 
^5 En cas che la liquidaziun dura pli ditg, ston els far mintga onn ina bilantscha intermediara. 
^6 La societad è responsabla per il donn che resulta tras acts illegals ch' in liquidatur commetta, exequind sias fatschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 744
Art. 744 
3. Protecziun dals crediturs 
^1 Sche crediturs enconuschents n' èn betg s' annunziads, sto l' import da lur pretensiuns vegnir deponì tar la dretgira. 
^2 Medemamain stoi vegnir deponì in import correspundent per las obligaziuns da la societad che n' èn betg anc da pajar e per las obligaziuns dispitaivlas, nun ch' i vegnia dà als crediturs ina segirezza equivalenta u che la repartiziun da la facultad da la societad vegnia suspendida, fin che questas obligaziuns èn ademplidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 745
Art. 745 
4. Repartiziun da la facultad 
^1 Suenter ch' ils debits èn pajads, vegn repartida la facultad da la societad dissolvida sin ils acziunaris a norma dals imports ch' èn vegnids pajads e resguardond ils privilegis da singulas categorias d' aczias, nun ch' ils statuts disponian insatge auter. 
^2 La repartiziun dastga vegnir fatga il pli baud suenter la scadenza dad 1 onn, quintà a partir dal di ch' il clom da quints è vegnì publitgà per la terza giada. 
^3 Ina repartiziun dastga vegnir fatga gia suenter la scadenza da 3 mais, sch' in expert da revisiun admess conferma ch' ils debits sajan pajads e ch' i possia - tenor las circumstanzas - vegnir supponì che nagins interess da terzas persunas vegnian periclitads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 746
Art. 746 
IV. Extincziun en il register da commerzi 
Suenter che la liquidaziun è finida, ston ils liquidaturs annunziar l' extincziun da la firma a l' uffizi dal register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 747
Art. 747 
V. Conservaziun dals cudeschs da fatschenta 
Ils cudeschs da fatschenta da la societad dissolvida ston vegnir conservads durant 10 onns en in lieu segir, il qual sto vegnir designà dals liquidaturs u - sche quels n' arrivan betg da sa cunvegnir - da l' uffizi dal register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 748
Art. 748-750 
C. Dissoluziun senza liquidaziun 
I. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 751
Art. 751 
II. Surpigliada tras ina corporaziun da dretg public 
^1 Sche la facultad d' ina societad anonima vegn surpigliada da la Confederaziun, d' in chantun u - cun la garanzia dal chantun - d' in district u d' ina vischnanca, po la liquidaziun vegnir exclusa cun il consentiment da la radunanza generala. 
^2 Il conclus da la radunanza generala sto vegnir prendì tenor las prescripziuns davart la dissoluziun e sto vegnir annunzià a l' uffizi dal register da commerzi. 
^3 Cun l' inscripziun da quest conclus è ademplì il transferiment da la facultad da la societad, inclusiv ils debits, e la firma da la societad sto vegnir extinguida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 752
Art. 752 
A. Responsabladad 
I. Per il prospect d' emissiun 
Sch' igl èn - a chaschun da la fundaziun d' ina societad u a chaschun da l' emissiun d' aczias, d' obligaziuns u d' auters titels - vegnidas fatgas u derasadas en prospects d' emissiun u en communicaziuns sumegliantas indicaziuns ch' èn faussas, che mainan en errur u che na correspundan betg a las pretensiuns legalas, è mintgin, che ha cooperà intenziunadamain u per negligientscha a quests acts, responsabel vers ils acquistaders dals titels per il donn ch' el ha chaschunà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 753
Art. 753 
II. Per la fundaziun 
Ils fundaturs, ils commembers dal cussegl d' administraziun e tut las persunas che coopereschan a la fundaziun, daventan responsabels tant vers la societad sco er vers ils singuls acziunaris e crediturs da la societad per il donn, sch' els: 
1. inditgeschan en moda faussa u en ina moda che maina en errur, taschentan u zuppentan intenziunadamain u per negligientscha apports en natiralias, surpigliadas da bains u la concessiun d' avantatgs spezials a favur d' acziunaris u d' autras persunas, en ils statuts, en in rapport da fundaziun u en in rapport davart l' augment dal chapital, ubain cuntrafan en autra moda a la lescha a chaschun da l' approvaziun d' ina tala mesira; 
2. fan inscriver intenziunadamain u per negligientscha la societad en il register da commerzi sin basa d' ina attestaziun u d' in document che cuntegnan indicaziuns faussas; 
3. contribueschan sapientivamain al fatg che suttascripziuns da persunas insolventas vegnan acceptadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 754
Art. 754 
III. Per l' administraziun, per la gestiun e per la liquidaziun 
^1 Ils commembers dal cussegl d' administraziun e tut las persunas ch' èn occupadas cun la gestiun u cun la liquidaziun èn responsabels tant vers la societad sco er vers ils singuls acziunaris e crediturs da la societad per il donn ch' els chaschunan, violond intenziunadamain u per negligientscha lur obligaziuns. 
^2 Tgi che transferescha en moda legala l' adempliment d' ina incumbensa ad in auter organ, è responsabel per il donn che quest organ chaschuna, nun ch' el cumprovia ch' el haja agì cun tut il quità che vegn pretendì da las circumstanzas en quai che reguarda la tscherna, l' instrucziun e la surveglianza da quest organ. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 755
Art. 755 
IV. Per la revisiun 
^1 Tut las persunas ch' èn occupadas cun la controlla dal quint annual e dal quint dal concern, cun la fundaziun, cun l' augment u cun la reducziun dal chapital èn responsablas tant vers la societad sco er vers ils singuls acziunaris e crediturs da la societad per il donn ch' ellas chaschunan, violond intenziunadamain u per negligientscha lur obligaziuns. 
^2 Sche la controlla è vegnida fatga d' ina controlla da finanzas dal maun public u d' in da ses collavuraturs, è responsabla l' instituziun publica respectiva. Il regress a las persunas ch' èn stadas participadas a la controlla sa drizza tenor il dretg public. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 756
Art. 756 
B. Donn chaschunà a la societad 
I. Pretensiuns ordaifer il concurs 
^1 Ultra da la societad han er ils singuls acziunaris il dretg da purtar plant sin ina indemnisaziun dal donn ch' è vegnì chaschunà a la societad. L' acziunari po mo purtar plant sin ina prestaziun a la societad. 
^2 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 757
Art. 757 
II. Pretensiuns en il concurs 
^1 En il concurs da la societad donnegiada han er ils crediturs da la societad il dretg da pretender ina indemnisaziun dal donn a favur da la societad. L' emprim ha dentant l' administraziun da concurs il dretg da far valair las pretensiuns dals acziunaris e dals crediturs da la societad. 
^2 Sche l' administraziun da concurs desista da far valair questas pretensiuns, po mintga acziunari u creditur far valair quellas. Il retgav vegn utilisà l' emprim per cuvrir las pretensiuns dals crediturs accusants tenor las disposiziuns da la Lescha federala dals 11 d' avrigl 1889 davart scussiun e concurs. Al surpli sa participeschan ils acziunaris accusants en la dimensiun da lur participaziun a la societad; il rest tutga a la massa da concurs. 
^3 Resalvada resta la cessiun da pretensiuns da la societad tenor l' artitgel 260 da la Lescha federala dals 11 d' avrigl 1889 davart scussiun e concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 758
Art. 758 
III. Effect dal conclus da distgargia 
^1 Il conclus da distgargia da la radunanza generala vala mo per fatgs enconuschents ed ha mo in effect vers la societad sco er vers ils acziunaris che han approvà quest conclus u che han acquistà dapi lura las aczias, enconuschend il conclus. 
^2 Il dretg dals ulteriurs acziunaris da purtar plant extingua 6 mais suenter che la distgargia è vegnida concludida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 759
Art. 759 
C. Solidaritad e regress 
^1 Sche pliras persunas èn responsablas per in donn, sto mintgina dad ellas star buna en moda solidarica cun las autras, uschenavant ch' il donn po vegnir adossà persunalmain ad ella sin basa da sia atgna culpa e sin basa da las circumstanzas. 
^2 L' accusader po purtar plant cunter plirs participads per l' entir donn e pretender ch' il derschader fixeschia en la medema procedura l' obligaziun da cumpensaziun da mintga singul accusà. 
^3 Il derschader fixescha il regress tranter plirs participads, tegnend quint da tut las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 760
Art. 760 
D. Surannaziun 
^1 Il dretg sin indemnisaziun cunter las persunas responsablas tenor las disposiziuns qua survart surannescha suenter 5 onns a partir dal di che la persuna donnegiada è vegnida a savair dal donn e da la persuna che sto pajar l' indemnisaziun, en mintga cas dentant suenter la scadenza da 10 onns dapi il di che l' act donnegiant ha gì lieu. 
^2 Sch' il plant vegn deducì d' in act chastiabel, per il qual il dretg penal prescriva ina surannaziun pli lunga, vala questa surannaziun er per la pretensiun civila. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 761
Art. 761 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 762
Art. 762 
^1 Sch' ina corporaziun da dretg public sco la Confederaziun, in chantun, in district u ina vischnanca ha in interess public vi d' ina societad anonima, pon ils statuts da la societad conceder a la corporaziun il dretg da delegar represchentants en il cussegl d' administraziun u en il post da revisiun, er sche la corporaziun n' è betg acziunaria. 
^2 En cas da talas societads sco er en cas dad interpresas semiprivatas, a las qualas ina corporaziun da dretg public è participada sco acziunaria, ha mo questa corporaziun sezza il dretg da revocar ils commembers dal cussegl d' administraziun e dal post da revisiun ch' ella ha delegà. 
^3 Ils commembers dal cussegl d' administraziun e dal post da revisiun ch' èn vegnids delegads d' ina corporaziun da dretg public han ils medems dretgs e las medemas obligaziuns sco quels ch' èn vegnids elegids da la radunanza generala. 
^4 Per ils commembers ch' èn vegnids delegads d' ina corporaziun da dretg public è la corporaziun responsabla vers la societad, vers ils acziunaris e vers ils crediturs, cun resalva dal regress tenor il dretg federal e chantunal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 763
Art. 763 
^1 En cas ch' il chantun surpiglia la responsabladad subsidiara per las obligaziuns da societads e d' instituziuns sco bancas, assicuranzas u interpresas d' electricitad ch' èn vegnidas fundadas tras leschas chantunalas spezialas e che vegnan administradas en cooperaziun cun autoritads publicas, na vegnan las disposiziuns davart la societad anonima er alura betg applitgadas, sch' il chapital è dividì dal tuttafatg u per part en aczias e sch' el vegn furnì cun la participaziun da persunas privatas. 
^2 Per societads e per instituziuns ch' èn vegnidas fundadas tras leschas chantunalas spezialas avant il 1. da schaner 1883 e che vegnan administradas en cooperaziun cun autoritads publicas, na vegnan las disposiziuns davart la societad anonima er alura betg applitgadas, sch' il chantun na surpiglia betg la responsabladad subsidiara per las obligaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 764
Art. 764 
A. Noziun 
^1 La societad acziunara commanditara è ina societad, da la quala il chapital è dividì en aczias e tar la quala in u plirs commembers èn responsabels illimitadamain e solidaricamain vers ils crediturs da la societad, sumegliantamain als associads d' ina societad collectiva. 
^2 Per la societad acziunara commanditara vegnan applitgadas las disposiziuns davart la societad anonima, nun ch' i saja previs insatge auter. 
^3 Sch' in chapital da commandita na vegn betg dividì en aczias, mabain en parts che reglan mo la mesira da la participaziun da plirs commanditaris, valan las prescripziuns davart la societad commanditara. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 765
Art. 765 
B. Administraziun 
I. Designaziun e cumpetenzas 
^1 Ils commembers che stattan buns illimitadamain furman l' administraziun da la societad acziunara commanditara. Els han la cumpetenza da l' administrar e da la represchentar. Lur nums ston esser inditgads en ils statuts. 
^2 Il num, il domicil, il lieu d' origin e la funcziun dals commembers da l' administraziun sco er da las persunas che han il dretg da represchentar la societad ston vegnir inscrits en il register da commerzi. 
^3 Per midar il dumber dals commembers che stattan buns illimitadamain dovri il consentiment dals auters commembers che fan part da l' administraziun sco er ina midada dals statuts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 766
Art. 766 
II. Consentiment als conclus da la radunanza generala 
Conclus da la radunanza generala davart la midada da l' intent da la societad, davart l' extensiun u davart la reducziun dal sectur da fatschenta e davart la cuntinuaziun da la societad sur il temp ch' è fixà en ils statuts or dovran il consentiment dals commembers da l' administraziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 767
Art. 767 
III. Retratga da la gestiun e da la represchentanza 
^1 La gestiun e la represchentanza pon vegnir retratgas dals commembers da l' administraziun sut las cundiziuns che valan per la societad collectiva. 
^2 Cun la retratga finescha er la responsabladad illimitada dal commember per las obligaziuns da la societad ch' i vegn pir a dar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 768
Art. 768 
C. Post da surveglianza 
I. Nominaziun e cumpetenzas 
^1 La controlla, en cumbinaziun cun la surveglianza permanenta da la gestiun, sto vegnir surdada ad in post da surveglianza, al qual i pon vegnir attribuidas ulteriuras incumbensas tras ils statuts. 
^2 Ils commembers da l' administraziun n' han nagin dretg da votar tar la nominaziun dal post da surveglianza. 
^3 Ils commembers dal post da surveglianza ston vegnir inscrits en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 769
Art. 769 
II. Plant da responsabladad 
^1 En num da la societad po il post da surveglianza pretender pled e fatg dals commembers da l' administraziun ed als accusar davant dretgira. 
^2 En cas d' in cumportament malign da commembers da l' administraziun ha il post da surveglianza er alura il dretg d' als accusar, sch' in conclus da la radunanza generala s' oppona a quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 770
Art. 770 
D. Dissoluziun 
^1 La societad prenda ina fin cun l' extrada, cun la mort, cun l' inabilitad d' agir u cun il concurs da tut ils associads cun responsabladad illimitada. 
^2 Per dissolver la societad acziunara commanditara valan dal rest las medemas prescripziuns sco per dissolver ina societad anonima; la radunanza generala na po dentant betg decider ina dissoluziun avant il termin ch' è fixà en ils statuts senza il consentiment da l' administraziun. 
^3 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 771
Art. 771 
E. Desditga 
^1 L' associà che stat bun illimitadamain ha il medem dretg da desditga sco l' associà collectiv. 
^2 Sch' in da plirs associads che stattan buns illimitadamain fa diever da ses dretg da desditga, vegn la societad cuntinuada dals auters, nun ch' ils statuts disponian autramain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 772
Art. 772 
A. Noziun 
^1 La societad cun responsabladad limitada è ina societad da chapital che sa referescha ad ina persuna ed a la quala ina u pliras persunas u societads commerzialas èn participadas. Ses chapital da basa è fixà en ils statuts. Responsabla per ses debits è unicamain la facultad da la societad. 
^2 Ils associads èn participads al chapital da basa cun mintgamai almain ina quota da basa. Ils statuts pon preveder per els in' obligaziun da far pajaments supplementars u da furnir prestaziuns accessoricas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 773
Art. 773 
B. Chapital da basa 
Il chapital da basa sto importar almain 20 000 francs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 774
Art. 774 
C. Quotas da basa 
^1 La valur nominala da las quotas da basa ston importar almain 100 francs. En cas d' ina sanaziun da la societad po la valur nominala vegnir reducida fin ad 1 franc. 
^2 Las quotas da basa ston vegnir emessas almain a la valur nominala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 774a
Art. 774a 
D. Certificats da giudida 
Ils statuts pon preveder l' emissiun da certificats da giudida; las prescripziuns dal dretg d' aczias èn applitgablas correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 775
Art. 775 
E. Associads 
Ina societad cun responsabladad limitada po vegnir fundada dad ina u da pliras persunas natiralas u giuridicas ubain dad autras societads commerzialas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 776
Art. 776 
F. Statuts 
I. Disposiziuns prescrittas da la lescha 
Ils statuts ston cuntegnair disposiziuns davart: 
1. la firma e la sedia da la societad; 
2. l' intent da la societad; 
3. l' import dal chapital da basa sco er il dumber e la valur nominala da las quotas da basa; 
4. la furma, tenor la quala las communicaziuns da la societad ston vegnir fatgas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 776a
Art. 776a 
II. Ulteriuras disposiziuns 
^1 Per esser liantas ston esser fixadas en ils statuts disposiziuns davart: 
1. la constituziun e la concepziun da l' obligaziun da far pajaments supplementars u da furnir prestaziuns accessoricas; 
2. la constituziun e la concepziun dals dretgs da preferenza, dals dretgs da precumpra u dals dretgs da cumpra sin las quotas da basa a favur dals associads sco er a favur da la societad; 
3. il scumond per ils associads da far concurrenza; 
4. ils chastis convenziunals per garantir che las obligaziuns legalas u statutaras vegnian ademplidas; 
5. ils privilegis ch' èn colliads cun tschertas categorias da quotas da basa ( quotas da basa privilegiadas); 
6. ils dretgs da veto dals associads concernent ils conclus da la radunanza dals associads; 
7. la limitaziun dal dretg da votar dals associads e da lur dretg da sa laschar represchentar; 
8. ils certificats da giudida; 
9. las reservas statutaras; 
10. las cumpetenzas da la radunanza dals associads che vegnan attribuidas ad ella e che surpassan las cumpetenzas legalas; 
11. l' approvaziun da tschertas decisiuns dals mainagestiun tras la radunanza dals associads; 
12. la necessitad da laschar approvar la radunanza dals associads la designaziun da las persunas natiralas che exequeschan il dretg da la gestiun per ils associads, ils quals èn persunas giuridicas u societads commerzialas; 
13. la cumpetenza dals mainagestiun da nominar directurs, procurists sco er mandataris; 
14. il pajament da tantiemas als mainagestiun; 
15. la garanzia da tschains da construcziun; 
16. l' organisaziun e las incumbensas dal post da revisiun, sche questas disposiziuns surpassan en quest connex las prescripziuns legalas; 
17. l' introducziun d' in dretg statutar da sortir da la societad, las cundiziuns per l' execuziun da quest dretg e l' indemnisaziun correspundenta; 
18. ils motivs spezials d' excluder associads da la societad; 
19. ils auters motivs da dissoluziun che quels che vegnan previs da la lescha. 
^2 Per esser liantas ston er esser fixadas en ils statuts reglamentaziuns che divergeschan da las prescripziuns legalas davart: 
1. la deliberaziun davart la creaziun posteriura da novas quotas da basa privilegiadas; 
2. il transferiment da quotas da basa; 
3. la convocaziun da la radunanza dals associads; 
4. la fixaziun dal dretg da votar dals associads; 
5. la deliberaziun da la radunanza dals associads; 
6. la deliberaziun dals mainagestiun; 
7. la gestiun e la represchentanza; 
8. ils scumonds per ils mainagestiun da far concurrenza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 777
Art. 777 
G. Fundaziun 
I. Act da constituziun 
^1 La societad vegn constituida cun in document public, en il qual ils fundaturs decleran da constituir ina societad cun responsabladad limitada, determineschan ils statuts e nomineschan ils organs. 
^2 En quest act da constituziun suttascrivan ils fundaturs las quotas da basa e constateschan: 
1. che tut las quotas da basa èn suttascrittas en moda valaivla; 
2. ch' ils apports correspundan a l' entir import d' emissiun; 
3. che las pretensiuns da la lescha e dals statuts per pajar apports èn ademplidas; 
4. ch' els acceptan l' obligaziun statutara da far pajaments supplementars u da furnir prestaziuns accessoricas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 777a
Art. 777a 
II. Suttascripziun da las quotas da basa 
^1 Per che la suttascripziun da las quotas da basa saja valaivla, ston vegnir inditgads il dumber, la valur nominala, l' import d' emissiun sco eventualmain er la categoria da las quotas da basa. 
^2 En il document davart la suttascripziun stoi vegnir renvià a las disposiziuns statutaras davart: 
1. las obligaziuns da far pajaments supplementars; 
2. las obligaziuns da furnir prestaziuns accessoricas; 
3. ils scumonds per ils associads da far concurrenza; 
4. ils dretgs da preferenza, ils dretgs da precumpra u ils dretgs da cumpra dals associads u da la societad; 
5. ils chastis convenziunals. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 777b
Art. 777b 
III. Mussaments 
^1 Il funcziunari da documentaziun sto numnar en l' act da constituziun tut ils singuls mussaments concernent la fundaziun e confermar che quels sajan stads avant maun ad el sco er als fundaturs. 
^2 A l' act da constituziun ston vegnir agiuntads ils suandants documents: 
1. ils statuts; 
2. il rapport da fundaziun; 
3. la conferma da verificaziun; 
4. la conferma davart il deposit d' apports en daners; 
5. ils contracts d' apports en natiralias; 
6. ils contracts davart la surpigliada da bains ch' èn gia avant maun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 777c
Art. 777c 
IV. Apports 
^1 A chaschun da la fundaziun stoi vegnir pajà per mintga quota da basa in apport che correspunda cumplettamain a l' import d' emissiun. 
^2 Dal rest vegnan applitgadas correspundentamain las prescripziuns dal dretg da la societad anonima per: 
1. l' indicaziun dals apports en natiralias, da las surpigliadas da bains e dals avantatgs spezials en ils statuts; 
2. l' inscripziun dals apports en natiralias, da las surpigliadas da bains e dals avantatgs spezials en il register da commerzi; 
3. la prestaziun e la verificaziun dals apports. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 778
Art. 778 
H. Inscripziun en il register da commerzi 
I. Societad 
La societad sto vegnir inscritta en il register da commerzi dal lieu, nua ch' ella ha sia sedia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 778a
Art. 778a 
II. Filialas 
Las filialas ston vegnir inscrittas en il register da commerzi dal lieu, nua ch' ellas sa chattan. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 779
Art. 779 
J. Acquist da la persunalitad 
I. Termin; mancanza da premissas 
^1 La societad survegn la persunalitad giuridica cun l' inscripziun en il register da commerzi. 
^2 Ella survegn la persunalitad giuridica er, sche las premissas per l' inscripziun n' èn effectivamain betg ademplidas. 
^3 Sch' i n' eran betg ademplidas tschertas premissas legalas u statutaras a chaschun da la fundaziun e sch' igl èn vegnids periclitads u violads tras quai en moda considerabla ils interess dals crediturs u dals associads, po la dretgira - sin dumonda d' ina da questas persunas - disponer la dissoluziun da la societad. 
^4 Il dretg da purtar plant extingua 3 mais suenter la publicaziun da la fundaziun da la societad en il Fegl uffizial svizzer da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 779a
Art. 779a 
II. Obligaziuns surpigliadas avant l' inscripziun 
^1 Las persunas che ageschan en num da la societad avant che quella è inscritta en il register da commerzi stattan bunas persunalmain e solidaricamain per lur agir. 
^2 Sche la societad surpiglia expressivamain en ses num obligaziuns entaifer ils 3 mais suenter sia inscripziun, vegnan las persunas, che han agì, deliberadas; en quest cas stat sulettamain buna la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 780
Art. 780 
K. Midada dals statuts 
Mintga conclus da la radunanza dals associads davart ina midada dals statuts sto vegnir documentà publicamain ed inscrit en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 781
Art. 781 
L. Augment dal chapital da basa 
^1 La radunanza dals associads po concluder l' augment dal chapital da basa. 
^2 L' augment sto vegnir realisà dals mainagestiun. 
^3 La suttascripziun da las quotas da basa ed ils apports sa drizzan tenor las prescripziuns davart la fundaziun. Las prescripziuns davart l' augment dal chapital d' aczias vegnan ultra da quai applitgadas correspundentamain per il scrit da suttascripziun. In' offerta publica per suttascriver las quotas da basa è exclusa. 
^4 L' augment dal chapital da basa sto vegnir annunzià per l' inscripziun en il register da commerzi entaifer 3 mais suenter il conclus da la radunanza dals associads; cas cuntrari scada il conclus. 
^5 Dal rest vegnan applitgadas correspundentamain las prescripziuns dal dretg da la societad anonima davart l' augment dal chapital ordinari per: 
1. la furma ed il cuntegn dal conclus da la radunanza dals associads; 
2. il dretg da subscripziun dals associads; 
3. l' augment dal chapital da basa tras l' agen chapital; 
4. il rapport davart l' augment dal chapital e la conferma da verificaziun; 
5. la midada dals statuts e las constataziuns dals mainagestiun; 
6. l' inscripziun da l' augment dal chapital da basa en il register da commerzi e la nunvalaivladad dals documents ch' èn vegnids emess avant l' inscripziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 782
Art. 782 
M. Reducziun dal chapital da basa 
^1 La radunanza dals associads po concluder la reducziun dal chapital da basa. 
^2 Il chapital da basa na dastga en nagin cas vegnir reducì ad in import da main che 20 000 francs. 
^3 Il chapital da basa dastga mo vegnir reducì per eliminar ina bilantscha deficitara che resulta da perditas, sch' ils associads han fatg tut ils pajaments supplementars ch' èn previs en ils statuts. 
^4 Dal rest vegnan applitgadas correspundentamain las prescripziuns davart la reducziun dal chapital d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 783
Art. 783 
N. Acquist da quotas da basa proprias 
^1 La societad dastga acquistar quotas da basa proprias mo, sch' ella dispona libramain dad agen chapital d' in import dals meds finanzials ch' èn necessaris per l' acquist e sche la valur nominala da tut questas quotas da basa na surpassa betg 10 pertschient dal chapital da basa. 
^2 Sch' ella acquista quotas da basa en connex cun ina restricziun da la transferibilitad, cun ina sortida u cun in' exclusiun, importa la limita maximala 35 pertschient. Entaifer dus onns sto la societad alienar u eliminar tras ina reducziun dal chapital sias quotas da basa proprias che surpassan 10 pertschient dal chapital da basa. 
^3 Sche las quotas da basa, che duain vegnir acquistadas, èn colliadas cun in' obligaziun da far pajaments supplementars u cun in' obligaziun da furnir prestaziuns accessoricas, sto questa obligaziun vegnir abolida avant l' acquist. 
^4 Dal rest vegnan applitgadas correspundentamain las prescripziuns davart aczias proprias per l' acquist da quotas da basa proprias tras la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 784
Art. 784 
A. Quotas da basa 
I. Document 
^1 Documents che concernan las quotas da basa pon mo vegnir emess sco documents da cumprova u sco titels nominals. 
^2 Quests documents ston renviar als medems dretgs statutars ed a las medemas obligaziuns statutaras sco il document che concerna la suttascripziun da las quotas da basa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 785
Art. 785 
II. Transferiment 
1. Cessiun 
a. Furma 
^1 La cessiun da quotas da basa sco er l' obligaziun da ceder talas quotas ston vegnir fixadas en scrit. 
^2 Il contract da cessiun sto renviar als medems dretgs statutars ed a las medemas obligaziuns statutaras sco il document che concerna la suttascripziun da las quotas da basa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 786
Art. 786 
b. Necessitads da consentiment 
^1 La cessiun da quotas da basa sto vegnir approvada da la radunanza dals associads. La radunanza dals associads po refusar l' approvaziun senza inditgar motivs. 
^2 Ils statuts pon divergiar da questa regulaziun: 
1. renunziond a la necessitad d' approvar la cessiun; 
2. fixond ils motivs che giustifitgeschan da refusar l' approvaziun; 
3. prevesend che l' approvaziun po vegnir refusada, sche la societad offra a l' alienader da surpigliar las quotas da basa a la valur reala; 
4. excludend la cessiun; 
5. prevesend che l' approvaziun po vegnir refusada, sch' i vegn dubità che las obligaziuns statutaras da far pajaments supplementars u da furnir prestaziuns accessoricas vegnian ademplidas e sch' i na vegn betg prestada ina segirezza che la societad pretenda. 
^3 Sch' ils statuts excludan la cessiun u sche la radunanza dals associads refusa dad approvar la cessiun, resta resalvà il dretg da sortida per motivs impurtants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 787
Art. 787 
c. Transferiment dals dretgs 
^1 Sche la cessiun da las quotas da basa suttastat a l' approvaziun da la radunanza dals associads, va ella pir en vigur cun questa approvaziun. 
^2 L' approvaziun vala sco concedida, sche la radunanza dals associads na refusa betg la dumonda dad approvar la cessiun entaifer 6 mais suenter sia entrada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 788
Art. 788 
2. Modas spezialas d' acquisiziun 
^1 Sche las quotas da basa vegnan acquistadas tras ierta, tras la partiziun d' ierta, tras il dretg dals bains matrimonials u tras l' execuziun sfurzada, vegnan tut ils dretgs e tut las obligaziuns ch' èn colliads cun quai transferids a l' acquistader senza l' approvaziun da la radunanza dals associads. 
^2 Per pudair far diever da ses dretg da votar e dals dretgs che stattan en connex cun il dretg da votar, sto l' acquistader dentant vegnir renconuschì da la radunanza dals associads sco associà cun dretg da votar. 
^3 La radunanza dals associads po mo refusar ad el la renconuschientscha, sche la societad offra ad el da surpigliar las quotas da basa a la valur reala il mument da la dumonda. L' offerta po vegnir fatga sin agen quint u sin quint dad auters associads u da terzas persunas. Sche l' acquistader na refusa betg questa offerta entaifer 1 mais suenter ch' el enconuscha la valur reala, vala l' offerta sco acceptada. 
^4 La renconuschientscha vala sco concedida, sche la radunanza dals associads na refusa betg la dumonda da renconuschientscha entaifer 6 mais suenter sia entrada. 
^5 Ils statuts pon renunziar a la necessitad da la renconuschientscha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 789
Art. 789 
3. Fixaziun da la valur reala 
^1 Sche la lescha u sch' ils statuts sa refereschan a la valur reala da las quotas da basa, pon las partidas pretender, che questa valur vegnia fixada da la dretgira. 
^2 La dretgira reparta ils custs da la procedura e da la fixaziun tenor ses appreziar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 789a
Art. 789a 
4. Giudida 
^1 Per stabilir ina giudida d' ina quota da basa pon vegnir applitgadas correspundentamain las prescripziuns davart il transferiment da las quotas da basa. 
^2 Sch' ils statuts excludan la cessiun da las quotas da basa, èsi er exclus da stabilir ina giudida d' ina quota da basa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 789b
Art. 789b 
5. Dretg da pegn 
^1 Ils statuts pon prevair la necessitad d' approvaziun da la radunanza dals associads per stabilir in dretg da pegn sin las quotas da basa. La radunanza dals associads dastga refusar l' approvaziun mo, sch' igl è avant maun in motiv impurtant. 
^2 Sch' ils statuts excludan la cessiun da las quotas da basa, èsi er exclus da stabilir in dretg da pegn sin ina quota da basa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 790
Art. 790 
III. Register da participaziun 
^1 La societad maina in register da participaziun davart las quotas da basa. 
^2 En il register da participaziun ston vegnir registrads: 
1. il num e l' adressa dals associads; 
2. il dumber, la valur nominala ed eventualmain er la categoria da las quotas da basa da mintga associà; 
3. il num e l' adressa dals giudiders; 
4. il num e l' adressa dals crediturs da pegn. 
^3 Ils associads che n' èn betg autorisads da far diever dal dretg da votar e dals dretgs che stattan en connex cun il dretg da votar, ston vegnir designads sco associads senza dretg da votar. 
^4 Ils associads han il dretg da prender invista dal register da participaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 791
Art. 791 
IV. Inscripziun en il register da commerzi 
^1 Ils associads ston vegnir inscrits en il register da commerzi cun lur num, cun lur domicil e cun lur lieu d' origin sco er cun il dumber e cun la valur nominala da lur quotas da basa. 
^2 La societad sto annunziar l' inscripziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 792
Art. 792 
V. Proprietad collectiva 
Sche pliras persunas autorisadas han il dretg nundividì d' ina quota da basa, ston ellas: 
1. inditgar cuminaivlamain ina persuna che represchenta ellas; ellas pon exequir ils dretgs da la quota da basa mo tras questa persuna; 
2. star bun solidaricamain per obligaziuns da far pajaments supplementars e per obligaziuns da furnir prestaziuns accessoricas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 793
Art. 793 
B. Prestaziun dals apports 
^1 Ils associads èn obligads da pajar in apport che correspunda a l' import d' emissiun da lur quotas da basa. 
^2 Ils apports na dastgan betg vegnir restituids. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 794
Art. 794 
C. Responsabladad dals associads 
Per las obligaziuns da la societad stat buna unicamain la facultad da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 795
Art. 795 
D. Pajaments supplementars e prestaziuns accessoricas 
I. Pajaments supplementars 
1. Princip ed import 
^1 Ils statuts pon obligar ils associads da far pajaments supplementars. 
^2 Sch' ils statuts prevesan in' obligaziun da far pajaments supplementars, ston quels fixar l' import dals pajaments supplementars ch' èn colliads cun ina quota da basa. Quest import na dastga betg surpassar il dubel da la valur nominala da la quota da basa. 
^3 Ils associads ston mo star buns per ils pajaments ch' èn colliads cun las atgnas quotas da basa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 795a
Art. 795a 
2. Incassament 
^1 Ils pajaments supplementars vegnan incassads dals mainagestiun. 
^2 Els dastgan mo vegnir incassads, sche: 
1. la summa dal chapital da basa e da las reservas legalas n' è betg pli cuvrida; 
2. la societad na po betg pli cuntinuar cun sias fatschentas confurm a l' urden senza quests meds finanzials supplementars; 
3. la societad dovra agen chapital per motivs ch' èn circumscrits en ils statuts. 
^3 Sch' i dat in concurs ston vegnir pajads ils pajaments supplementars che n' èn anc betg pajads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 795b
Art. 795b 
3. Rembursament 
Pajaments supplementars, ch' èn gia vegnids pajads, dastgan mo vegnir rembursads cumplainamain u parzialmain, sche l' import vegn cuvrì da l' agen chapital a libra disposiziun e sch' in expert da revisiun admess conferma quai en scrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 795c
Art. 795c 
4. Reducziun 
^1 In' obligaziun statutara da far pajaments supplementars dastga mo vegnir reducida u abolida, sch' il chapital da basa e sche las reservas legalas èn cuvridas dal tuttafatg. 
^2 Las prescripziuns davart la reducziun dal chapital da basa èn applitgablas correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 795d
Art. 795d 
5. Durada 
^1 L' obligaziun per associads, che sortan da la societad, da far pajaments supplementars, dura vinavant durant 3 onns, cun resalva da las suandantas restricziuns. L' inscripziun en il register da commerzi fixescha il termin da sortida. 
^2 Associads sortids èn obligads da far pajaments supplementars mo, sche la societad fa concurs. 
^3 Lur obligaziun da far pajaments supplementars croda, uschenavant che l' obligaziun è vegnida ademplida d' in successur legal. 
^4 L' obligaziun per associads sortids da far pajaments supplementars na dastga betg vegnir augmentada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 796
Art. 796 
II. Prestaziuns accessoricas 
^1 Ils statuts pon obligar ils associads da furnir prestaziuns accessoricas. 
^2 Quels pon mo prevair obligaziuns da furnir prestaziuns accessoricas, che servan a l' intent da la societad, a mantegnair l' independenza da la societad u a mantegnair la cumposiziun dal circul dals associads. 
^3 L' object e la dimensiun da l' obligaziun da furnir prestaziuns accessoricas ch' è colliada cun ina quota da basa, sco er ulteriurs puncts d' ina tala obligaziun, ils quals èn essenzials tenor las circumstanzas, ston vegnir fixads en ils statuts. Per la circumscripziun pli detagliada poi vegnir renvià ad in reglament da la radunanza dals associads. 
^4 L' obligaziun statutara da pajar daners u da prestar autras valurs da facultad è suttamessa a las disposiziuns davart ils pajaments supplementars, sch' i n' è betg previs ina cuntraprestaziun adequata e sche l' incassament serva a la societad da cuvrir ils basegns da l' agen chapital. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 797
Art. 797 
III. Introducziun posteriura 
L' introducziun posteriura u l' extensiun da las obligaziuns statutaras da far pajaments supplementars u da furnir prestaziuns accessoricas sto vegnir approvada da tut ils associads pertutgads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 798
Art. 798 
E. Dividendas, tschains, tantiemas 
I. Dividendas 
^1 Las dividendas dastgan mo vegnir pajadas cun il gudogn che resulta da la bilantscha e cun reservas ch' èn vegnidas constituidas per quest intent. 
^2 La dividenda dastga pir vegnir fixada, suenter che las assegnaziuns a las reservas legalas ed a las reservas statutaras èn vegnidas deducidas confurm a la lescha ed als statuts. 
^3 Las dividendas ston vegnir fixadas en proporziun da la valur nominala da las quotas da basa; sch' igl èn vegnids fatgs pajaments supplementars, sto l' import da quests pajaments vegnir quintà vitiers a la valur nominala per calcular las dividendas; ils statuts pon prevair ina regulaziun divergenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 798a
Art. 798a 
II. Tschains 
^1 Per il chapital da basa e per pajaments supplementars fatgs na dastgan vegnir pajads nagins tschains. 
^2 Igl è admess da pajar tschains da construcziun. La prescripziun dal dretg d' aczias davart tschains da construcziun è applitgabla correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 798b
Art. 798b 
III. Tantiemas 
Ils statuts pon prevair da pajar tantiemas als mainagestiun. Las prescripziuns dal dretg d' aczias davart tantiemas èn applitgablas correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 799
Art. 799 
F. Quotas da basa privilegiadas 
Per las quotas da basa privilegiadas èn las prescripziuns dal dretg d' aczias davart aczias privilegiadas applitgablas correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 800
Art. 800 
G. Restituziuns da prestaziuns 
Per restituir prestaziuns da la societad als associads, als mainagestiun sco er a persunas che stattan datiers a quels èn applitgablas correspundentamain las prescripziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 801
Art. 801 
H. Reservas 
Per las reservas èn applitgablas correspundentamain las prescripziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 801a
Art. 801a 
J. Consegna dal rapport da gestiun 
^1 Il rapport da gestiun ed il rapport da revisiun ston vegnir tramess als associads il pli tard ensemen cun l' invit a la radunanza ordinaria dals associads. 
^2 Ils associads pon pretender che la versiun dal rapport da gestiun, ch' è vegnida approvada dad els, als vegnia tramess suenter la radunanza dals associads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 802
Art. 802 
K. Dretg da survegnir infurmaziuns e da prender invista 
^1 Mintga associà po pretender dals mainagestiun infurmaziuns davart tut las fatschentas da la societad. 
^2 Sche la societad n' ha betg in post da revisiun, po mintga associà prender invista dals cudeschs e da las actas senza restricziuns. Sche la societad ha in post da revisiun, vala il dretg da prender invista mo, uschenavant ch' i po vegnir fatg valair in interess giustifitgà. 
^3 Sch' igl exista il privel che l' associà dovra las enconuschientschas ch' el ha acquistà per intents esters che fan donn a la societad, pon ils mainagestiun refusar en la dimensiun necessaria da dar infurmaziuns e da laschar prender invista; la radunanza dals associads decida sin dumonda da l' associà. 
^4 Sche la radunanza dals associads refusa nungiustifitgadamain da dar infurmaziuns u da laschar prender invista, ordinescha la dretgira quella sin dumonda da l' associà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 803
Art. 803 
L. Obligaziun da fidaivladad e scumond da concurrenza 
^1 Ils associads èn obligads da mantegnair il secret da fatschenta. 
^2 Els ston tralaschar tut quai che periclitescha ils interess da la societad. Els na dastgan en spezial betg far fatschentas ch' èn in avantatg spezial per els e che pericliteschan l' intent da la societad. Ils statuts pon prevair ch' ils associads stoppian tralaschar activitads che concurrenzeschan la societad. 
^3 Ils associads dastgan pratitgar activitads che cuntrafan a l' obligaziun da fidaivladad u ad in eventual scumond da concurrenza, sche tut ils ulteriurs associads dattan lur consentiment en scrit. Ils statuts pon prevair, ch' i saja necessari - empè da quai - l' approvaziun da la radunanza dals associads. 
^4 Las prescripziuns spezialas davart il scumond da concurrenza per ils mainagestiun restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 804
Art. 804 
A. Radunanza dals associads 
I. Incumbensas 
^1 L' organ suprem da la societad è la radunanza dals associads. 
^2 La radunanza dals associads ha las suandantas cumpetenzas intransferiblas: 
1. modifitgar ils statuts; 
2. nominar e revocar ils mainagestiun; 
3. nominar e revocar ils commembers dal post da revisiun ed il revisur da quints dal concern; 
4. approvar il rapport da situaziun ed il quint dal concern; 
5. approvar il quint annual sco er decider davart il diever dal gudogn che resulta da la bilantscha, en spezial fixar la dividenda e la tantiema; 
6. fixar l' indemnisaziun dals mainagestiun; 
7. distgargiar ils mainagestiun; 
8. approvar la cessiun da las quotas da basa respectivamain renconuscher ils associads cun dretg da votar; 
9. approvar l' installaziun d' in dretg da pegn sin las quotas da basa, sch' ils statuts prevesan quai; 
10. decider davart l' execuziun dals dretgs statutars da preferenza, da precumpra e da cumpra; 
11. autorisar ils mainagestiun d' acquistar atgnas quotas da basa tras la societad u d' approvar in tal acquist; 
12. reglar pli detagliadamain las obligaziuns da furnir prestaziuns accessoricas en in reglament, sch' ils statuts renvieschan ad in reglament; 
13. approvar activitads dals mainagestiun e dals associads che cuntrafan a l' obligaziun da fidaivladad u al scumond da concurrenza, sch' ils statuts desistan da la necessitad che tut ils associads ston approvar talas activitads; 
14. decider davart la dumonda, sch' i duai vegnir pretendì da la dretgira d' excluder in associà per motivs impurtants; 
15. excluder in associà per motivs ch' èn previs en ils statuts; 
16. dissolver la societad; 
17. approvar las fatschentas dals mainagestiun, las qualas ston vegnir approvadas da la radunanza dals associads tenor ils statuts; 
18. decider davart ils objects che la lescha u ch' ils statuts resalvan per la radunanza dals associads u ch' ils mainagestiun suttamettan ad ella. 
^3 La radunanza dals associads nominescha ils directurs, ils procurists sco er ils mandataris. Ils statuts pon conceder questa cumpetenza er als mainagestiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 805
Art. 805 
II. Convocaziun e realisaziun 
^1 La radunanza dals associads vegn convocada dals mainagestiun, en cas da basegn dal post da revisiun. Il dretg da convocaziun han er ils liquidaturs. 
^2 La radunanza ordinaria ha lieu mintga onn entaifer 6 mais suenter la conclusiun da l' onn da gestiun. Radunanzas extraordinarias vegnan convocadas a norma dals statuts ed en cas da basegn. 
^3 La radunanza dals associads sto vegnir convocada il pli tard 20 dis avant il di da la radunanza. Ils statuts pon prolungar quest termin u al reducir fin a 10 dis. La pussaivladad per ina radunanza universala resta resalvada. 
^4 Conclus pon er vegnir prendids en scrit, premess ch' in commember na pretendia betg la tractativa a bucca. 
^5 Dal rest pon vegnir applitgadas correspundentamain las prescripziuns dal dretg da la societad anonima per: 
1. la convocaziun; 
2. il dretg da convocar ed il dretg da far propostas per ils associads; 
3. ils objects da tractativa; 
4. las propostas; 
5. la radunanza universala; 
6. las mesiras preparatoricas; 
7. il protocol; 
8. la represchentanza dals associads; 
9. la participaziun senza dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 806
Art. 806 
III. Dretg da votar 
1. Fixaziun 
^1 Il dretg da votar dals associads sa drizza tenor la valur nominala da lur quotas da basa. Ils associads han mintgamai almain ina vusch. Ils statuts pon limitar il dumber da las vuschs dals possessurs da pliras quotas da basa. 
^2 Ils statuts pon fixar il dretg da votar independentamain da la valur nominala, uschia ch' i tutga a mintga quota da basa ina vusch. En quest cas ston las quotas da basa cun la valur nominala la pli bassa valair almain in 10avel da la valur nominala da las ulteriuras quotas da basa. 
^3 La fixaziun dal dretg da votar tenor il dumber da las quotas da basa na po betg vegnir applitgada per: 
1. eleger il post da revisiun; 
2. nominar experts per examinar la gestiun u singulas parts da la gestiun; 
3. decider davart il purtar in plant da responsabladad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 806a
Art. 806a 
2. Exclusiun dal dretg da votar 
^1 En connex cun conclus davart la distgargia dal mainagestiun n' han las persunas ch' èn sa participadas en ina moda u l' autra a la gestiun nagin dretg da votar. 
^2 En connex cun conclus davart l' acquist d' atgnas quotas da basa tras la societad n' ha l' associà che ceda questas quotas da basa nagin dretg da votar. 
^3 En connex cun conclus davart il consentiment d' activitads dals associads che cuntrafan a l' obligaziun da fidaivladad u al scumond da concurrenza n' ha la persuna pertutgada nagin dretg da votar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 806b
Art. 806b 
3. Giudida 
En cas da la giudida d' ina quota da basa ha il giudider il dretg da votar e tut ils dretgs che stattan en connex cun il dretg da votar. Il giudider ha l' obligaziun da cumpensaziun vers il proprietari, sch' el na tegna betg quint en moda giustifitgada dals interess dal proprietari exequind ses dretgs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 807
Art. 807 
IV. Dretg da veto 
^1 Ils statuts pon conceder als associads in dretg da veto cunter tscherts conclus da la radunanza dals associads. Ils statuts ston circumscriver ils conclus, per ils quals il dretg da veto vala. 
^2 L' introducziun posteriura d' in dretg da veto sto vegnir approvada da tut ils associads. 
^3 Il dretg da veto na po betg vegnir transferì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 808
Art. 808 
V. Deliberaziun 
1. En general 
La radunanza dals associads prenda ses conclus e realisescha sias elecziuns cun la maioritad absoluta da las vuschs represchentadas, nun che la lescha u ch' ils statuts prescrivian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 808a
Art. 808a 
2. Decisiun da tagl 
Il president da la radunanza dals associads prenda la decisiun da tagl. Ils statuts pon prevair ina regulaziun divergenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 808b
Art. 808b 
3. Conclus impurtants 
^1 In conclus da la radunanza dals associads che survegn almain dus terzs da las vuschs represchentadas sco er la maioritad absoluta da l' entir chapital da basa, cun il qual è colliada l' execuziun dal dretg da votar, è necessari per: 
1. midar l' intent da la societad; 
2. introducir las quotas da basa che han il dretg da votar privilegià; 
3. engrevgiar, excluder u facilitar la transferibilitad da las quotas da basa; 
4. approvar la cessiun da las quotas da basa respectivamain renconuscher ils associads che han il dretg da votar; 
5. augmentar il chapital da basa; 
6. restrenscher u abolir il dretg da suttascripziun; 
7. approvar activitads dals mainagestiun sco er dals associads che cuntrafan a l' obligaziun da fidaivladad u al scumond da concurrenza; 
8. dumandar la dretgira d' excluder in associà per motivs impurtants; 
9. excluder in associà per motivs ch' èn previs en ils statuts; 
10. spustar la sedia da la societad; 
11. dissolver la societad. 
^2 Disposiziuns dals statuts che fixeschan maioritads pli grondas che quellas ch' èn prescrittas da la lescha per prender tscherts conclus, pon mo vegnir introducidas cun la maioritad previsa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 808c
Art. 808c 
VI. Contestaziun dals conclus da la radunanza dals associads 
Per contestar ils conclus da la radunanza dals associads èn applitgablas correspundentamain las prescripziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 809
Art. 809 
B. Gestiun e represchentanza 
I. Designaziun dals mainagestiun ed organisaziun 
^1 Tut ils associads exequeschan communablamain la gestiun. Ils statuts pon reglar la gestiun en moda divergenta. 
^2 Mo persunas natiralas pon vegnir nominadas sco mainagestiun. Sch' ina persuna giuridica u sch' ina societad commerziala sa participescha a la societad, designescha quella eventualmain ina persuna natirala che pratitgescha questa funcziun per ella. Ils statuts pon pretender per quest cas il consentiment da la radunanza dals associads. 
^3 Sche la societad ha plirs mainagestiun, sto la radunanza dals associads reglar il presidi. 
^4 Sche la societad ha plirs mainagestiun, decidan quels cun la maioritad da las vuschs che vegnan dadas. Il president prenda la decisiun da tagl. Ils statuts pon prevair ina regulaziun divergenta da la deliberaziun tras ils mainagestiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 810
Art. 810 
II. Incumbensas dals mainagestiun 
^1 Ils mainagestiun èn cumpetents per tut las fatschentas che na vegnan betg attribuidas tenor la lescha u tenor ils statuts a la radunanza dals associads. 
^2 Cun resalva da las disposiziuns che suondan qua sutvart, han ils mainagestiun las suandantas incumbensas intransferiblas e nunprivablas: 
1. exequir la direcziun superiura da la societad e dar las directivas ch' èn necessarias; 
2. determinar l' organisaziun en il rom da la lescha e dals statuts; 
3. concepir la contabilitad e la controlla da finanzas sco er la planisaziun da finanzas, premess che quella saja necessaria per manar la societad; 
4. survegliar las persunas ch' èn incaricadas cun parts da la gestiun, en spezial en vista a l' observaziun da las leschas, dals statuts, dals reglaments e da las directivas; 
5. elavurar il rapport da gestiun ( il quint annual, il rapport annual ed eventualmain il quint dal concern); 
6. preparar la radunanza dals associads sco er exequir lur conclus; 
7. infurmar la dretgira en cas d' ina surdebitaziun. 
^3 Il president dals mainagestiun, respectivamain l' unic mainagestiun ha las suandantas incumbensas: 
1. convocar e manar la radunanza dals associads; 
2. far tut las communicaziuns als associads; 
3. garantir che las annunzias necessarias sajan fatgas tar il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 811
Art. 811 
III. Approvaziun tras la radunanza dals associads 
^1 Ils statuts pon prevair, ch' ils mainagestiun: 
1. stoppian suttametter tscherts conclus per l' approvaziun da la radunanza dals associads; 
2. possian suttametter singulas dumondas per l' approvaziun da la radunanza dals associads. 
^2 L' approvaziun da la radunanza dals associads na limitescha betg la responsabladad dals mainagestiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 812
Art. 812 
IV. Quità e fidaivladad; scumond da concurrenza 
^1 Ils mainagestiun sco er terzas persunas che sa fatschentan cun la gestiun ston ademplir lur incumbensa cun tut quità e mantegnair en buna fai ils interess da la societad. 
^2 Els suttastattan a la medema obligaziun da fidaivladad sco ils associads. 
^3 Els na dastgan betg exequir ina activitad da concurrenza, nun ch' ils statuts prevesian insatge auter u che tut ils ulteriurs associads approvian questa activitad en scrit. Ils statuts pon prevair, ch' i saja necessari - empè da quai - l' approvaziun da la radunanza dals associads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 813
Art. 813 
V. Tractament egual 
Ils mainagestiun sco er terzas persunas che sa fatschentan cun la gestiun ston tractar ils associads en moda eguala, sche las premissas èn las medemas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 814
Art. 814 
VI. Represchentanza 
^1 Mintga mainagestiun ha il dretg da represchentar la societad. 
^2 Ils statuts pon reglar la represchentanza en moda divergenta. Almain in mainagestiun sto dentant avair il dretg da represchentar la societad. Areguard ils detagls pon ils statuts renviar ad in reglament. 
^3 La societad sto pudair vegnir represchentada tras ina persuna che ha domicil en Svizra. Questa pretensiun po vegnir ademplida d' in mainagestiun u d' in directur. 
^4 Areguard la dimensiun ed areguard la limitaziun da l' autorisaziun da represchentanza sco er areguard ils contracts tranter la societad e la persuna che la represchenta èn applitgablas correspundentamain las prescripziuns dal dretg d' aczias. 
^5 Las persunas che han il dretg da represchentar la societad ston suttascriver agiuntond lur suttascripziun a la firma da la societad. 
^6 Ellas ston vegnir inscrittas en il register da commerzi. Ellas ston dar lur suttascripziun tar l' uffizi dal register da commerzi u inoltrar la suttascripziun en furma legalisada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 815
Art. 815 
VII. Revocaziun dals mainagestiun; retratga da l' autorisaziun da represchentanza 
^1 La radunanza dals associads po revocar da tut temp ils mainagestiun ch' ella ha elegì. 
^2 Mintga associà po pretender da la dretgira da revocar u da limitar l' autorisaziun da gestiun e da represchentanza d' in mainagestiun, sch' igl è avant maun in motiv impurtant, en spezial, sche la persuna respectiva ha violà grevamain sias obligaziuns u sch' ella ha pers l' abilitad da manar bain ina fatschenta. 
^3 Ils mainagestiun pon suspender da tut temp directurs, procurists u mandataris da lur funcziun. 
^4 Sche questas persunas èn vegnidas elegidas da la radunanza dals associads, sto vegnir convocada immediatamain ina radunanza dals associads. 
^5 Las pretensiuns d' indemnisaziun da las persunas ch' èn vegnidas revocadas u da las persunas ch' èn vegnidas suspendidas da lur funcziuns restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 816
Art. 816 
VIII. Nunvalaivladad da conclus 
Per ils conclus dals mainagestiun valan confurm al senn ils medems motivs da nunvalaivladad sco per ils conclus da la radunanza generala da la societad anonima. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 817
Art. 817 
IX. Responsabladad 
La societad stat buna per il donn che resulta tras acts illegals ch' ina persuna, la quala è autorisada da manar u da represchentar la fatschenta, commetta, exequind sias fatschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 818
Art. 818 
C. Post da revisiun 
^1 Per il post da revisiun èn applitgablas correspundentamain las prescripziuns dal dretg d' aczias. 
^2 In associà che suttastat ad in' obligaziun da far pajaments supplementars po pretender ina revisiun ordinaria dal quint annual. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 819
Art. 819 
D. Mancanzas en l' organisaziun da la societad 
En cas da mancanzas en l' organisaziun da la societad èn applitgablas correspundentamain las prescripziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 820
Art. 820 
E. Perdita da chapital e surdebitaziun 
^1 Per l' obligaziun d' annunziar ina perdita da chapital ed ina surdebitaziun da la societad sco er per la decleraziun e per la suspensiun dal concurs èn applitgablas correspundentamain las prescripziuns dal dretg d' aczias. 
^2 La dretgira po suspender il concurs sin dumonda dals mainagestiun u sin dumonda d' in creditur, en spezial, sch' i vegnan pajads immediatamain ils pajaments supplementars che n' èn anc betg vegnids pajads e sch' ina sanaziun è en vista. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 821
Art. 821 
A. Dissoluziun 
I. Motivs 
^1 La societad cun responsabladad limitada vegn dissolvida: 
1. sch' i dat motivs da dissoluziun ch' èn previs en ils statuts; 
2. sche la radunanza dals associads concluda la dissoluziun; 
3. sch' i vegn declerà il concurs; 
4. en ils ulteriurs cas ch' èn previs da la lescha; 
^2 Sche la radunanza dals associads concluda la dissoluziun, sto quest conclus vegnir documentà publicamain. 
^3 Mintga associà po pretender da la dretgira la dissoluziun da la societad per motivs impurtants. La dretgira po - empè da la dissoluziun - approvar in' autra soluziun ch' è adequata e ch' è supportabla per las persunas participadas, en spezial l' indemnisaziun da l' associà che porta plant tenor la valur reala da sias quotas da basa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 821a
Art. 821a 
II. Consequenzas 
^1 Per las consequenzas da la dissoluziun èn applitgablas correspundentamain las prescripziuns dal dretg d' aczias. 
^2 La dissoluziun d' ina societad sto vegnir inscritta en il register da commerzi. La dissoluziun tras sentenzia sto vegnir annunziada immediatamain da la dretgira al register da commerzi. La dissoluziun per auters motivs sto la societad annunziar al register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 822
Art. 822 
B. Extrada dals associads 
I. Sortida 
^1 In associà po dumandar a la dretgira la permissiun da sortir da la societad per motivs impurtants. 
^2 Ils statuts pon conceder als associads in dretg da sortir e far dependent quel da tschertas cundiziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 822a
Art. 822a 
II. Sortida adesiva 
^1 Sch' in associà dumonda da sortir per motivs impurtants u sch' el declera sia sortida sa basond sin il dretg da sortir statutar, ston ils mainagestiun infurmar immediatamain ils ulteriurs associads. 
^2 Sche auters associads dumondan, entaifer 3 mais suenter l' entrada da questa communicaziun, da sortir per motivs impurtants u sch' els exequeschan il dretg da sortir statutar, ston tut ils associads che sortan vegnir tractads en moda eguala en proporziun a la valur nominala da lur quotas da basa. Sch' igl èn vegnids fatgs pajaments supplementars, ston lur imports vegnir quintads vitiers a la valur nominala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 823
Art. 823 
III. Exclusiun 
^1 Sch' i dat in motiv impurtant, po la societad dumandar a la dretgira d' excluder in associà. 
^2 Ils statuts pon prevair che la radunanza dals associads po excluder associads da la societad, sch' igl èn avant maun tscherts motivs. 
^3 Las prescripziuns davart la sortida adesiva èn applitgablas correspundentamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 824
Art. 824 
IV. Mesira preventiva 
En ina procedura concernent l' extrada d' in associà po la dretgira decider sin dumonda d' ina partida da suspender singuls u tut ils dretgs e singulas u tut las obligaziuns da commembranza da la persuna pertutgada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 825
Art. 825 
V. Indemnisaziun 
1. Dretg ed autezza 
^1 Sch' in associà extrescha da la societad, ha el il dretg da survegnir ina indemnisaziun che correspunda a la valur reala da sias quotas da basa. 
^2 Per in' extrada sin basa d' in dretg statutar da sortir da la societad, pon ils statuts fixar ina indemnisaziun en moda divergenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 825a
Art. 825a 
2. Pajament 
^1 L' indemnisaziun sto vegnir pajada cun l' extrada, uschenavant che la societad: 
1. dispona dad agen chapital; 
2. po alienar las quotas da basa da la persuna ch' extrescha; 
3. dastga reducir ses chapital da basa resguardond las prescripziuns correspundentas. 
^2 In expert da revisiun admess sto constatar l' autezza da l' agen chapital che po vegnir utilisà. Sche quel na basta betg per pajar l' indemnisaziun, sto l' expert da revisiun ultra da quai prender posiziun davart la dumonda, en tge dimensiun ch' il chapital da basa pudess vegnir reducì. 
^3 L' associà ch' è extrà ha ina pretensiun subordinada senza tschains per la part da l' indemnisaziun che n' è anc betg vegnida pajada. Questa pretensiun sto vegnir pajada, sch' i vegn constatà en il rapport da gestiun annual che la societad disponia dad agen chapital che po vegnir utilisà. 
^4 Uscheditg che l' indemnisaziun n' è betg pajada dal tuttafatg, po l' associà ch' extrescha pretender che la societad designeschia in post da revisiun e ch' ella laschia reveder en moda ordinaria il quint annual. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 826
Art. 826 
C. Liquidaziun 
^1 Mintga associà ha il dretg da survegnir ina part dal resultat da la liquidaziun che correspunda a la proporziun tranter la valur nominala da sias quotas da basa ed il chapital da basa. Sch' igl èn vegnids fatgs pajaments supplementars e sche quels n' èn betg vegnids restituids, sto lur import vegnir quintà vitiers a las quotas da basa dals associads respectivs ed al chapital da basa. Ils statuts pon prevair ina regulaziun divergenta. 
^2 Per la dissoluziun da la societad tras liquidaziun èn applitgablas correspundentamain las prescripziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 827
Art. 827 
Per la responsabladad da las persunas che coopereschan tar la fundaziun u che s' occupan da la gestiun, da la revisiun u da la liquidaziun èn applitgablas correspundentamain las prescripziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 828
Art. 828 
A. Associaziun dal Dretg d' obligaziuns 
^1 L' associaziun è ina colliaziun d' in dumber betg determinà da persunas u da societads commerzialas, ch' è organisada sco corporaziun e che ha l' intent principal da promover e da segirar tscherts interess economics da ses commembers, e quai cun agid d' acziuns communablas. 
^2 Associaziuns cun in chapital da basa ch' è gia fixà ordavant n' èn betg permessas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 829
Art. 829 
B. Associaziuns da dretg public 
Federaziuns da persunas da dretg public èn suttamessas al dretg da la Confederaziun e dals chantuns, er sch' ellas servan ad intents cooperativs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 830
Art. 830 
C. Constituziun 
I. Premissas 
1. En general 
L' associaziun exista suenter che la radunanza constitutiva ha deliberà ed approvà ils statuts e suenter ch' ella è vegnida inscritta en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 831
Art. 831 
2. Dumber da commembers 
^1 Almain set commembers ston sa participar a la fundaziun d' ina associaziun. 
^2 Sch' il dumber dals associads sa sminuescha pli tard sut quest dumber minimal, ston vegnir applitgadas correspundentamain las prescripziuns dal dretg d' aczias davart mancanzas en l' organisaziun da la societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 832
Art. 832 
II. Statuts 
1. Cuntegn che vegn prescrit da la lescha 
Ils statuts ston cuntegnair disposiziuns davart: 
1. il num ( la firma) e la sedia da l' associaziun; 
2. l' intent da l' associaziun; 
3. in' obligaziun eventuala dals associads da furnir prestaziuns en daners u autras prestaziuns sco er davart la natira e la valur da questas prestaziuns; 
4. ils organs per l' administraziun e per la revisiun e la moda e maniera da represchentar l' associaziun; 
5. la furma, tenor la quala las communicaziuns da l' associaziun ston vegnir fatgas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 833
Art. 833 
2. Ulteriuras disposiziuns 
Per esser liantas ston esser fixadas en ils statuts: 
1. prescripziuns davart la furmaziun d' in chapital d' associaziun tras participaziuns dals associads ( certificats da participaziun); 
2. disposiziuns davart ils apports al chapital d' associaziun che na vegnan betg fatgs tras pajament ( apports en natiralias), davart lur object e davart lur valur sco er davart la persuna da l' associà che fa quests apports; 
3. disposiziuns davart valurs da facultad ch' èn vegnidas surpigliadas tar la fundaziun, davart l' indemnisaziun che sto vegnir prestada per questas valurs e davart la persuna dal proprietari da questas valurs da facultad; 
4. prescripziuns che divergeschan da las disposiziuns legalas davart la participaziun a l' associaziun e davart la perdita da la commembranza; 
5. disposiziuns davart la responsabladad persunala dals associads e davart lur obligaziun da far pajaments supplementars; 
6. prescripziuns che divergeschan da las disposiziuns legalas davart l' organisaziun, davart la represchentanza, davart la midada dals statuts e davart las decisiuns che ston vegnir prendidas da la radunanza generala; 
7. restricziuns ed extensiuns dal dretg da votar; 
8. disposiziuns davart la calculaziun e davart l' utilisaziun dal retgav net e dal surpli da liquidaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 834
Art. 834 
III. Radunanza constitutiva 
^1 Ils statuts ston esser avant maun en furma scritta e ston vegnir preschentads - per il tractament e per l' approvaziun - ad ina radunanza che sto vegnir convocada dals fundaturs. 
^2 Ultra da quai han ils fundaturs da preschentar a la radunanza in rapport en scrit davart eventuals apports en natiralias e davart valurs da facultad che ston vegnir surpigliadas; quest rapport sto vegnir tractà a la radunanza; 
^3 Questa radunanza nominescha er ils organs necessaris. 
^4 Fin che l' associaziun n' è betg inscritta en il register da commerzi, po la commembranza mo vegnir declerada cun suttascriver ils statuts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 835
Art. 835 
IV. Inscripziun en il register da commerzi 
1. Associaziun 
L' associaziun sto vegnir inscritta en il register da commerzi da quel lieu, nua ch' ella ha sia sedia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 836
Art. 836 
2. Filialas 
Las filialas ston vegnir inscrittas en il register da commerzi dal lieu, nua ch' ellas sa chattan. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 837
Art. 837 
3. Register dals associads 
Associaziuns che han statuts che prevesan ina responsabladad persunala dals associads u in' obligaziun da far pajaments supplementars ston inoltrar a l' uffizi dal register da commerzi ina glista dals associads. Questa glista na vegn betg inscritta en il register da commerzi, è dentant averta per prender invista. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 838
Art. 838 
V. Acquist da la persunalitad giuridica 
^1 L' associaziun survegn la persunalitad giuridica pir cun l' inscripziun en il register da commerzi. 
^2 Tgi che ha agì en num da l' associaziun avant l' inscripziun, è responsabel persunalmain e solidaricamain per sias acziuns. 
^3 Sche talas obligaziuns èn vegnidas fatgas expressivamain en num da l' associaziun che duai vegnir fundada e sche l' associaziun surpiglia questas obligaziuns entaifer in termin da 3 mais suenter l' inscripziun en il register da commerzi, vegnan deliberadas las persunas che han agì, e l' associaziun è responsabla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 839
Art. 839 
A. Princip 
^1 L' associaziun po admetter da tut temp novs commembers. 
^2 Mantegnend il princip dal dumber da commembers betg determinà, pon ils statuts fixar las disposiziuns detagliadas pertutgant l' admissiun sco commember; els na dastgan dentant betg engrevgiar l' admissiun sur mesira. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 840
Art. 840 
B. Decleraziun da participaziun 
^1 Per daventar commember dovri ina decleraziun en scrit. 
^2 Sch' igl exista tar in' associaziun - ultra da la responsabladad da la facultad da l' associaziun - per ils singuls associads ina responsabladad persunala u in' obligaziun da far pajaments supplementars, sto la decleraziun da participaziun cuntegnair expressivamain questas obligaziuns. 
^3 Davart l' admissiun da novs commembers decida l' administraziun, nun che la decleraziun da participaziun saja suffizienta tenor ils statuts u ch' i saja necessari in conclus da la radunanza generala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 841
Art. 841 
C. Colliaziun cun in contract d' assicuranza 
^1 Sche l' appartegnientscha a l' associaziun è colliada cun in contract d' assicuranza tar questa associaziun, vegn la commembranza acquistada, cur che l' organ cumpetent accepta la proposta d' assicuranza. 
^2 Ils contracts d' assicuranza ch' ina associaziun d' assicuranza concessiunada ha fatg cun ses commembers èn suttamess a las disposiziuns da la Lescha federala dals 2 d' avrigl 1908 davart il contract d' assicuranza en la medema maniera sco ils contracts d' assicuranza ch' ella ha fatg cun terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 842
Art. 842 
A. Extrada 
I. Libertad d' extrada 
^1 Uschè ditg che la dissoluziun da l' associaziun n' è betg concludida, è mintga associà liber d' extrar da l' associaziun. 
^2 Ils statuts prescrivan che l' extrant è obligà da pajar ina summa da deliberaziun adequata, sch' i resulta - tenor las circumstanzas - in donn considerabel tras l' extrada da l' associà u sche l' existenza da l' associaziun è periclitada. 
^3 Il dretg d' extrada na dastga betg vegnir supprimì permanentamain u engrevgià smesiradamain tras ils statuts u tras contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 843
Art. 843 
II. Limitaziun da l' extrada 
^1 Il dretg d' extrada po vegnir exclus tras ils statuts u tras contract per maximalmain 5 onns. 
^2 Per motivs impurtants po l' associà extrar er durant quest termin. L' obligaziun da pajar ina summa da deliberaziun adequata tenor las premissas ch' èn previsas per l' extrada libra resta resalvada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 844
Art. 844 
III. Termin da desditga e mument da l' extrada 
^1 L' extrada po avair lieu mo per la fin da l' onn da gestiun ed observond in termin da desditga dad 1 onn. 
^2 I resta resalvà als statuts da prescriver in termin da desditga pli curt e da permetter l' extrada er durant l' onn da gestiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 845
Art. 845 
IV. Dretg d' extrada en cas da concurs e d' impegnaziun 
Sch' ils statuts concedan al commember extrant ina part da la facultad da l' associaziun, po in dretg d' extrada che tutga a l' associà vegnir fatg valair tras l' administraziun da concurs en cas da concurs da l' associà, u tras l' uffizi da scussiun, sche questa part vegn impegnada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 846
Art. 846 
B. Exclusiun 
^1 Ils statuts pon fixar, per tge motivs ch' in associà dastga vegnir exclus. 
^2 Ultra da quai po el vegnir exclus da tut temp per motivs impurtants. 
^3 Davart l' exclusiun decida la radunanza generala. Ils statuts pon surdar questa cumpetenza a l' administraziun; l' exclus ha en quest cas il dretg da far in recurs tar la radunanza generala. El ha er il dretg d' appellar al derschader entaifer 3 mais. 
^4 Sut las premissas ch' èn previsas per l' extrada libra po il commember exclus vegnir obligà da pajar ina summa da deliberaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 847
Art. 847 
C. Mort da l' associà 
^1 La commembranza extingua cun la mort da l' associà. 
^2 Ils statuts pon dentant fixar ch' ils ertavels èn senza auter commembers da l' associaziun. 
^3 Ils statuts pon plinavant fixar ch' ils ertavels u ch' in da plirs ertavels stoppian vegnir renconuschids sin dumonda en scrit sco commembers empè dal defunct. 
^4 La cuminanza dals ertavels ha da nominar in represchentant cuminaivel per la participaziun a l' associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 848
Art. 848 
D. Perdita d' ina funcziun u d' in engaschament ubain d' in contract 
Sche l' appartegnientscha ad in' associaziun è colliada cun ina funcziun u cun in engaschament u sch' ella è la consequenza d' ina relaziun da contract, sco tar in' associaziun d' assicuranza, finescha la commembranza cun la fin da la funcziun uffiziala u da l' engaschament ubain dal contract, nun ch' ils statuts disponian autramain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 849
Art. 849 
E. Transferiment da la commembranza 
I. En general 
^1 Tras la cessiun dals certificats da participaziun e, sch' igl è vegnì emess in document davart la commembranza u davart ils certificats da participaziun, tras il transferiment da quest document na daventa l' acquistader betg senza auter associà. L' acquistader daventa associà pir tras in conclus d' admissiun che correspunda a la lescha ed als statuts. 
^2 Uschè ditg che l' acquistader n' è betg admess sco associà, è l' alienader autorisà d' exequir ils dretgs persunals ch' èn colliads cun la commembranza. 
^3 Sche l' appartegnientscha ad in' associaziun è colliada cun in contract, pon ils statuts fixar che la commembranza vegnia transferida senza auter al successur legal, cur che quel surpiglia il contract. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 850
Art. 850 
II. Tras il transferiment da bains immobigliars u da manaschis economics 
^1 Ils statuts pon colliar la commembranza ad in' associaziun cun la proprietad u cun il manaschi economic d' in bain immobigliar. 
^2 Ils statuts pon prescriver per tals cas che la commembranza vegnia senza auter transferida a l' acquistader u al surpigliader il mument ch' il bain immobigliar vegn alienà u ch' il manaschi vegn surpiglià. 
^3 La disposiziun pertutgant il transferiment da la commembranza en cas d' ina alienaziun dal bain immobigliar sto vegnir prenotada en il register funsil, per ch' ella saja valaivla vers terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 851
Art. 851 
F. Extrada dal successur legal 
En cas dal transferiment e da l' ierta da la commembranza valan per il successur legal las medemas cundiziuns d' extrada sco per l' anteriur commember. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 852
Art. 852 
A. Cumprova da la commembranza 
^1 Ils statuts pon prescriver ch' i vegnia emess in document sco cumprova per la commembranza. 
^2 Questa cumprova po er esser cuntegnida en il certificat da participaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 853
Art. 853 
B. Certificats da participaziun 
^1 Sch' igl existan certificats da participaziun tar in' associaziun, ha mintgin che sa participescha a l' associaziun da surpigliar almain in da quels certificats. 
^2 Ils statuts pon fixar ch' in associà dastga acquistar plirs certificats da participaziun, e quai fin ad in dumber maximal determinà. 
^3 Ils certificats da participaziun vegnan emess sin il num dal commember. Els na valan dentant betg sco vaglias, mabain mo sco documents da cumprova. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 854
Art. 854 
C. Egualitad giuridica 
Ils associads han tuts ils medems dretgs e las medemas obligaziuns, nun che la lescha prevesia excepziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 855
Art. 855 
D. Dretgs 
I. Dretg da votar 
Ils dretgs ch' ils associads han en fatgs da l' associaziun, en spezial areguard la gestiun da las fatschentas ed areguard la promoziun dals intents da l' associaziun, vegnan exequids cun la participaziun a la radunanza generala u cun la votaziun per correspundenza en quels cas che vegnan previs da la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 856
Art. 856 
II. Dretg da controlla dals associads 
1. Communicaziun da la bilantscha 
^1 Il pli tard 10 dis avant la radunanza generala u avant la votaziun per correspundenza, che decida davart l' approvaziun dal rapport da situaziun, dal quint dal concern e dal quint annual, ston quests documents vegnir deponids a la sedia da l' associaziun, per ch' ils associads possian prender invista da tals. 
^2 Ils statuts pon fixar che mintga associà ha il dretg da pretender ina copia dal quint da gestiun e da la bilantscha, e quai sin donn e cust da l' associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 857
Art. 857 
2. Dar infurmaziuns 
^1 Ils associads pon render attent il post da revisiun ad indicaziuns dubiusas e pretender las explicaziuns necessarias. 
^2 L' invista dals cudeschs da fatschenta e da la correspundenza è permessa mo cun l' autorisaziun expressiva da la radunanza generala u sin fundament d' in conclus da l' administraziun e cun la cundiziun ch' il secret da fatschenta vegnia mantegnì. 
^3 Il derschader po disponer che l' associaziun dettia a l' associà - cun agid d' extracts legalisads da ses cudeschs da fatschenta u da correspundenzas - infurmaziuns davart tscherts fatgs ch' èn relevants per pudair exequir il dretg da controlla. Ils interess da l' associaziun na dastgan betg vegnir periclitads tras questa disposiziun. 
^4 Il dretg da controlla dals associads na dastga vegnir abolì u restrenschì ni dals statuts ni dal conclus d' in organ da l' associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 858
Art. 858 
III. Eventuals dretgs dal retgav net 
1. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 859
Art. 859 
2. Princips da la repartiziun 
^1 In retgav net or dal manaschi da l' associaziun croda entiramain a la facultad da l' associaziun, nun ch' ils statuts disponian autramain. 
^2 Sch' igl è previs da reparter il retgav net tranter ils associads, vegn quella repartiziun fatga tenor la proporziun, en la quala ils singuls commember han utilisà las instituziuns da l' associaziun, nun ch' ils statuts reglian quai autramain. 
^3 Sch' igl existan certificats da participaziun, na dastga la quota dal retgav net che tutga a quels certificats betg surpassar il tschains usità per emprests da daners a lunga durada ch' èn vegnids concedids senza garanzias spezialas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 860
Art. 860 
3. Obligaziun da furmar e d' augmentar in fond da reservas 
^1 Uschenavant ch' il retgav net vegn duvrà en autra maniera che per augmentar la facultad da l' associaziun, sto vegnir assegnà mintga onn in 20avel da quel ad in fond da reservas. Questa assegnaziun sto vegnir fatga almain durant 20 onns; sch' igl existan certificats da participaziun, ha l' assegnaziun da vegnir fatga en mintga cas uschè ditg, fin ch' il fond da reservas cuntanscha in 5avel dal chapital da l' associaziun. 
^2 Ils statuts pon prescriver ch' il fond da reservas vegnia augmentà anc pli fitg. 
^3 Uschenavant ch' il fond da reservas na surpassa betg la mesadad da l' ulteriura facultad da l' associaziun u - en cas ch' igl existan certificats da participaziun - la mesadad dal chapital da l' associaziun, dastga el vegnir duvrà mo per cuvrir las perditas u per mesiras ch' èn adattadas da garantir che la finamira da l' associaziun vegnia cuntanschida en temps che las fatschentas van mal. 
^4 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 861
Art. 861 
4. Retgav net tar associaziuns per credits 
^1 Associaziuns da credit pon relaschar en ils statuts prescripziuns davart la repartiziun dal retgav net che divergeschan da las disposiziuns dals artitgels qua survart; ellas èn dentant er obligadas da furmar in fond da reservas e d' al duvrar tenor las disposiziuns qua survart. 
^2 Al fond da reservas sto vegnir assegnà mintga onn almain in 10avel dal retgav net, e quai fin ch' el ha cuntanschì in autezza d' in 10avel dal chapital da l' associaziun. 
^3 Sch' i vegn repartì sin ils certificats da participaziun ina quota dal retgav net che surpassa il tschains usità per emprests da daners a lunga durada ch' èn vegnids concedids senza garanzias spezialas, sto da l' import che surpassa quest tschains er vegnir assegnà in 10avel al fond da reservas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 862
Art. 862 
5. Fond per intents da prevenziun 
^1 Ils statuts pon prevair en spezial er fonds per fundar e per sustegnair instituziuns da prevenziun per ils emploiads e per ils lavurants da l' interpresa sco er per ils associads. 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 863
Art. 863 
6. Autras reservas 
^1 Ils apports en fonds da reserva ed en auters fonds che correspundan a la lescha ed als statuts ston vegnir deducids en emprima lingia dal retgav net che duai vegnir distribuì. 
^2 La radunanza generala po er approvar tals apports da reserva che n' èn betg previs en la lescha u en ils statuts ubain che surpassan las pretensiuns da la lescha u dals statuts, uschenavant che quai para dad esser inditgà cun resguard da la prosperitad durabla da l' interpresa. 
^3 Da medema maniera pon vegnir zavradas contribuziuns or dal retgav net, er sch' ellas n' èn betg previsas en ils statuts, per fundar e per sustegnair instituziuns da prevenziun per emploiads, per lavurants e per associads sco er per auters intents da prevenziun; talas contribuziuns èn suttamessas a las disposiziuns davart ils fonds da prevenziun statutars. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 864
Art. 864 
IV. Dretg vi da la facultad da l' associaziun 
1. A norma dals statuts 
^1 Ils statuts fixeschan tge dretgs vi da la facultad da l' associaziun ch' ils associads extrants u lur ertavels han. Quests dretgs ston vegnir calculads sin basa da la facultad netta tenor la bilantscha il mument da l' extrada, e quai excludend las reservas. 
^2 Ils statuts pon conceder a l' extrant u a ses ertavels in dretg sin la restituziun cumpletta u parziala dals certificats da participaziun, e quai excludend la taxa d' entrada. Els pon prevair ch' il pajament vegnia suspendì per maximalmain 3 onns suenter l' extrada. 
^3 Er senza disposiziuns statutaras ha l' associaziun il dretg da suspender la restituziun per fin 3 onns en questa chaussa, sch' ella avess in donn considerabel qua tras u sche sia existenza fiss periclitada. In eventual dretg da l' associaziun da pretender ina summa da deliberaziun adequata na vegn betg tangà da questa disposiziun. 
^4 Ils dretgs da l' extrant u da ses ertavels suranneschan en 3 onns a partir dal mument che la restituziun po vegnir pretendida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 865
Art. 865 
2. Tenor lescha 
^1 Sch' ils statuts na cuntegnan naginas disposiziuns davart il dretg vi da la facultad da l' associaziun, na pon ils associads extrants u lur ertavels betg far valair in tal dretg. 
^2 Sche l' associaziun vegn dissolvida entaifer 1 onn suenter l' extrada u suenter la mort d' in associà e sche la facultad vegn repartida, han l' extrant u ses ertavels ils medems dretgs sco ils commembers da l' associaziun il mument che quella vegn dissolvida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 866
Art. 866 
E. Obligaziuns 
I. Buna fai 
Ils associads èn obligads da defender e da mantegnair en buna fai ils interess da l' associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 867
Art. 867 
II. Contribuziuns e prestaziuns 
^1 Ils statuts reglan l' obligaziun da pajar contribuziuns e da furnir prestaziuns. 
^2 Sch' ils associads èn obligads da pajar en certificats da participaziun u da pajar autras contribuziuns, ha l' associaziun da pretender quests pajaments cun ina brev recumandada, fixond in termin adequat. 
^3 Sche l' associà na paja betg suenter l' emprim appel ed er betg suenter in segund entaifer in termin dad 1 mais, po el vegnir declerà sco privà da ses dretgs d' associà, suenter che quai è vegnì smanatschà ad el cun ina brev recumandada. 
^4 Sch' ils statuts na reglan quai betg autramain, na vegn l' associà betg deliberà da sias obligaziuns che resultan tras la perdita da ses dretgs d' associà u tras l' exclusiun da l' associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 868
Art. 868 
III. Responsabladad 
1. Da l' associaziun 
Per las obligaziuns da l' associaziun stat buna la facultad da l' associaziun. Ella stat buna exclusivamain, nun ch' ils statuts fixeschian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 869
Art. 869 
2. Dals associads 
a. Responsabladad illimitada 
^1 Ils statuts pon - cun excepziun d' associaziuns d' assicuranza concessiunadas - disponer ch' ils associads hajan da star buns persunalmain ed illimitadamain en moda subsidiara suenter la facultad da l' associaziun. 
^2 En quest cas stattan ils associads buns solidaricamain cun tut lur facultad per las obligaziuns da l' associaziun, uschenavant ch' ils crediturs ston subir perditas en cas da concurs da l' associaziun. Questa responsabladad vegn fatga valair da l' administraziun da concurs fin a la finiziun dal concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 870
Art. 870 
b. Responsabladad limitada 
^1 Ils statuts pon - cun excepziun d' associaziuns d' assicuranza concessiunadas - disponer ch' ils associads hajan da star buns persunalmain en moda subsidiara suenter la facultad da l' associaziun per las obligaziuns da l' associaziun, sur las contribuziuns da commembranza e sur ils certificats da participaziun or, dentant mo fin ad ina tscherta summa. 
^2 Sch' igl existan certificats da participaziun, vegn questa summa calculada per il singul associà tenor la proporziun da l' import da quests certificats da participaziun. 
^3 La responsabladad vegn fatga valair da l' administraziun da concurs fin a la finiziun dal concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 871
Art. 871 
c. Obligaziun da far in pajament supplementar 
^1 Ils statuts pon obligar ils associads da far pajaments supplementars empè u ultra da la responsabladad; quests pajaments dastgan dentant mo servir per cuvrir perditas ch' èn vegnidas constatadas en la bilantscha. 
^2 L' obligaziun da far in pajament supplementar po esser illimitada, ella po dentant er vegnir limitada a tscherts imports u en ina tscherta relaziun cun las contribuziuns da commembranza u cun ils certificats da participaziun. 
^3 Sch' ils statuts na cuntegnan naginas disposiziuns davart la repartiziun dals pajaments supplementars sin ils singuls associads, vegn questa repartiziun fatga tenor l' import dals certificats da participaziun u, sche tals n' existan er betg, tenor chaus. 
^4 Ils pajaments supplementars pon vegnir incassads da tut temp. En cas da concurs da l' associaziun ha l' administraziun da concurs il dretg d' incassar quests pajaments supplementars. 
^5 Dal rest èn applitgablas las prescripziuns davart l' incassament da prestaziuns e davart la decleraziun da perdita dals dretgs d' associà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 872
Art. 872 
d. Restricziuns inadmissiblas 
Disposiziuns dals statuts che restrenschan la responsabladad ad in tschert temp u ad obligaziuns spezialas u a singulas gruppas da commembers n' èn betg valaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 873
Art. 873 
e. Procedura en cas da concurs 
^1 En cas da concurs d' ina associaziun cun responsabladad persunala u cun l' obligaziun da far in pajament supplementar da vart dals associads ha l' administraziun da concurs da constatar e d' incassar las parts da responsabladad u ils pajaments supplementars che pertutgan provisoricamain mintga associà; ella procura quai il medem mument sco quai ch' ella fa il plan da collocaziun. 
^2 Imports nunincassabels ston vegnir repartids sin ils ulteriurs associads en la medema relaziun, surplis ston vegnir restituids suenter che la glista da repartiziun è fixada definitivamain. Il regress dals associads tranter els resta resalvà. 
^3 La constataziun provisorica da las obligaziuns dals associads e la glista da repartiziun pon vegnir contestadas cun recurs tenor las prescripziuns da la Lescha federala dals 11 d' avrigl 1889 davart scussiun e concurs. 
^4 La procedura vegn reglada tras in' ordinaziun dal Cussegl federal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 874
Art. 874 
f. Midada da las disposiziuns da responsabladad 
^1 Midadas da las obligaziuns da responsabladad u da las obligaziuns da far in pajament supplementar da vart dals associads sco er la reducziun u l' aboliziun dals certificats da participaziun pon mo vegnir fatgas tras ina revisiun dals statuts. 
^2 Per reducir u per abolir ils certificats da participaziun vegnan ultra da quai applitgadas las disposiziuns davart la reducziun dal chapital da basa tar la societad anonima. 
^3 Las obligaziuns ch' èn naschidas avant la publicaziun da la revisiun dals statuts na vegnan betg pertutgadas d' ina reducziun da la responsabladad u da l' obligaziun da far in pajament supplementar. 
^4 La nova fundaziun u l' extensiun da la responsabladad u da l' obligaziun da far in pajament supplementar ha in effect en favur da tut ils crediturs da l' associaziun a partir dal mument ch' il conclus è inscrit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 875
Art. 875 
g. Responsabladad da novs associads 
^1 Tgi che sa participescha ad in' associaziun cun responsabladad persunala u cun obligaziun da far in pajament supplementar, stat bun sco ils auters associads er per las obligaziuns ch' èn naschidas avant sia participaziun. 
^2 Ina disposiziun cuntraria dals statuts u ina cunvegna tranter ils associads n' ha nagin effect sin terzas persunas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 876
Art. 876 
h. Responsabladad suenter l' extrada u suenter la dissoluziun 
^1 Sch' in associà che stat bun illimitadamain u limitadamain na fa betg pli part da l' associaziun pervia da mort u per auters motivs, dura la responsabladad per las obligaziuns ch' èn naschidas avant sia extrada vinavant, sche l' associaziun fa concurs entaifer 1 onn dapi l' inscripziun da l' extrada en il register da commerzi u entaifer in termin pli lung fixà en ils statuts. 
^2 L' obligaziun da far in pajament supplementar exista sut las medemas premissas e per ils medems termins. 
^3 Sch' ina associaziun vegn dissolvida, restan ils commembers responsabels u obligads da far in pajament supplementar en la medema maniera, uschenavant che l' associaziun fa concurs entaifer 1 onn dapi l' inscripziun da la dissoluziun en il register da commerzi u entaifer in termin pli lung fixà en ils statuts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 877
Art. 877 
i. Annunzia d' entradas e d' extradas a l' uffizi dal register da commerzi 
^1 Sch' ils associads han da star bun illimitadamain u limitadamain per ils debits da l' associaziun u sch' els èn obligads da far in pajament supplementar, ha l' administraziun d' annunziar mintga entrada u mintga extrada d' in associà a l' uffizi dal register da commerzi entaifer 3 mais. 
^2 Ultra da quai han mintga commember extrant u exclus sco er ils ertavels d' in commember il dretg da laschar inscriver da sai anor l' extrada, l' exclusiun u il mortori. L' uffizi dal register da commerzi ha da communitgar questa annunzia immediatamain a l' administraziun da l' associaziun. 
^3 Las associaziuns d' assicuranza concessiunadas èn deliberadas da l' obligaziun d' annunziar lur commembers a l' uffizi dal register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 878
Art. 878 
k. Surannaziun da la responsabladad 
^1 Ils dretgs dals crediturs che derivan da la responsabladad persunala dals singuls associads pon vegnir fatgs valair da mintga creditur anc durant 1 onn suenter la fin da la procedura da concurs, uschenavant ch' els n' èn betg extinguids gia avant sin basa d' ina prescripziun legala. 
^2 Il regress dals associads tranter els surannescha er entaifer 1 onn a partir dal mument dal pajament, per il qual il regress è vegnì fatg valair. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 879
Art. 879 
A. Radunanza generala 
I. Cumpetenzas 
^1 L' organ suprem da l' associaziun è la radunanza generala dals associads. 
^2 Ella ha las suandantas cumpetenzas intransmissiblas: 
1. fixar e midar ils statuts; 
2. eleger l' administraziun ed il post da revisiun; 
3. approvar il rapport da situaziun ed il quint dal concern; 
4. distgargiar l' administraziun; 
5. decider davart fatschentas ch' èn resalvadas a la radunanza generala tras la lescha u tras ils statuts. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 880
Art. 880 
II. Votaziun per correspundenza 
En cas ch' ina associaziun ha pli che 300 commembers u en cas che la maioritad da quels èn associaziuns, pon ils statuts fixar che las cumpetenzas da la radunanza generala vegnian exequidas dals associads per part u dal tuttafatg tras ina votaziun per correspundenza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 881
Art. 881 
III. Convocaziun 
1. Dretgs ed obligaziuns 
^1 La radunanza generala vegn convocada da l' administraziun u d' in auter organ che ha, tenor ils statuts, il dretg da far quai u - sche necessari - dal post da revisiun. Il dretg da la convocar han er ils liquidaturs ed ils represchentants dals crediturs d' emprests da daners. 
^2 La radunanza generala sto vegnir convocada, sche quai vegn pretendì d' almain in 10avel dals associads u - en cas d' associaziuns che han main che 30 commembers - d' almain trais associads. 
^3 Sche l' administraziun n' accepta betg questa dumonda entaifer in termin adequat, ha il derschader d' ordinar la convocaziun sin proposta dals petents. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 882
Art. 882 
2. Furma 
^1 La radunanza generala sto vegnir convocada en la furma ch' è previsa en ils statuts, dentant il pli tard 5 dis avant il di da la radunanza. 
^2 Per las associaziuns che han pli che 30 commembers è la convocaziun valaivla, uschespert ch' ella è publitgada uffizialmain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 883
Art. 883 
3. Objects da tractativa 
^1 La convocaziun ha da cuntegnair las fatschentas che vegnan tractadas ed en cas d' ina midada dals statuts il cuntegn essenzial da las midadas proponidas. 
^2 Concernent fatschentas che n' èn betg vegnidas annunziadas en questa maniera na pon vegnir prendids nagins conclus, cun excepziun da la proposta da convocar in' ulteriura radunanza generala. 
^3 Per far propostas e per tractar fatschentas, per las qualas i na sto betg vegnir prendida ina decisiun, na dovri betg in' annunzia precedenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 884
Art. 884 
4. Radunanza da tut ils associads 
Sche ed uscheditg che tut ils associads èn preschents a la radunanza, pon els prender decisiuns, er sche las prescripziuns davart la convocaziun n' èn betg vegnidas observadas, però cun la cundiziun che nagin na fetschia opposiziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 885
Art. 885 
IV. Dretg da votar 
Mintga associà ha ina vusch en la radunanza generala u tar la votaziun per correspundenza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 886
Art. 886 
V. Represchentanza 
^1 Il dretg da votar en la radunanza generala po in associà surdar ad in auter associà; in mandatari na po dentant betg represchentar dapli ch' in associà. 
^2 Associaziuns che han dapli che 1000 commembers pon prevair en ils statuts che mintga associà dastgia represchentar dapli ch' in associà, maximalmain dentant nov auters associads. 
^3 I resta resalvà als statuts da permetter ad in associà da sa laschar represchentar d' in confamigliar ch' è abel d' agir. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 887
Art. 887 
VI. Exclusiun dal dretg da votar 
^1 En cas da conclus davart la distgargia da l' administraziun n' han las persunas ch' èn sa participadas en ina moda u l' autra a la gestiun nagin dretg da votar. 
^2 ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 888
Art. 888 
VII. Deliberaziun 
1. En general 
^1 La radunanza generala prenda ses conclus e fa sias elecziuns cun la maioritad absoluta da las vuschs dadas, nun che la lescha u ch' ils statuts fixeschian insatge auter. Il medem vala per conclus che vegnan prendids sco er per elecziuns che vegnan fatgas tras ina votaziun per correspundenza. 
^2 Per dissolver l' associaziun sco er per midar ils statuts dovri ina maioritad da dus terzs da las vuschs dadas. Ils statuts pon anc engrevgiar las cundiziuns per quests conclus. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 889
Art. 889 
2. En cas d' in augment da las prestaziuns dals associads 
^1 Conclus davart l' introducziun u davart l' extensiun da la responsabladad persunala u da l' obligaziun da far in pajament supplementar dovran il consentiment da trais quarts da tut ils associads. 
^2 Tals conclus n' èn betg liants per associads che n' han betg dà lur consentiment, sch' els decleran lur extrada entaifer 3 mais dapi la publicaziun dal conclus. Questa extrada vala a partir dal mument ch' il conclus entra en vigur. 
^3 L' extrada na dastga en quest cas betg vegnir fatga dependenta dal pajament d' ina summa da deliberaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 890
Art. 890 
VIII. Revocaziun da l' administraziun e dal post da revisiun 
^1 La radunanza generala ha il dretg da revocar ils commembers da l' administraziun e dal post da revisiun sco er auters autorisads e mandataris ch' ella ha elegì. 
^2 Sin dumonda d' almain in 10avel dals associads po il derschader disponer la revocaziun, sch' igl èn avant maun motivs impurtants, en spezial sch' ils revocads han negligì las obligaziuns ch' èn vegnidas delegadas ad els u sch' els n' èn betg stads en cas da las ademplir. En in tal cas ha el - sche necessari - da disponer ina nova elecziun tras ils organs cumpetents da l' associaziun e da prender las mesiras necessarias per questa fasa intermediara. 
^3 Pretensiuns d' indemnisaziun dals revocads restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 891
Art. 891 
IX. Contestaziun dals conclus da la radunanza generala 
^1 L' administraziun e mintga associà pon contestar cun in plant tar il derschader ils conclus da la radunanza generala e tals ch' èn vegnids prendids tras votaziuns per correspundenza, sch' els cuntrafan a la lescha u als statuts. Sch' il plant vegn purtà da l' administraziun, fixescha il derschader in represchentant per l' associaziun. 
^2 Il dretg da contestar extingua, sch' il plant na vegn betg purtà il pli tard 2 mais suenter ch' il conclus è vegnì prendì. 
^3 La sentenzia che abolescha in conclus ha in effect per e cunter tut ils associads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 892
Art. 892 
X. Radunanza da delegads 
^1 En cas ch' ina associaziun ha pli che 300 commembers u en cas che la maioritad da quels èn associaziuns, pon ils statuts fixar che las cumpetenzas da la radunanza generala vegnian delegadas per part u dal tuttafatg ad ina radunanza da delegads. 
^2 La cumposiziun, la moda d' elecziun e la convocaziun da la radunanza da delegads vegnan regladas tras ils statuts. 
^3 Mintga delegà ha ina vusch en la radunanza da delegads, nun ch' ils statuts reglian autramain il dretg da votar. 
^4 Dal rest valan per la radunanza da delegads las prescripziuns legalas davart la radunanza generala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 893
Art. 893 
XI. Disposiziuns excepziunalas per associaziuns d' assicuranza 
^1 Las associaziuns d' assicuranza concessiunadas che han passa 1000 commembers pon transferir tras ils statuts las cumpetenzas da la radunanza generala per part u dal tuttafatg a l' administraziun. 
^2 Las cumpetenzas da la radunanza generala per introducir u per extender l' obligaziun da far in pajament supplementar, per dissolver, per fusiunar, per sparter l' associaziun e per midar la furma giuridica da l' associaziun èn intransmissiblas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 894
Art. 894 
B. Administraziun 
I. Elegibladad 
1. Commembranza 
^1 L' administraziun da l' associaziun consista d' almain trais persunas; la maioritad sto esser associads. 
^2 Sch' ina persuna giuridica u sch' ina societad commerziala è sa participada a l' associaziun, n' è ella betg elegibla sco tala sco commembra da l' administraziun; percunter pon lur represchentants vegnir elegids empè dad ella. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 895
Art. 895 
2. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 896
Art. 896 
II. Perioda d' uffizi 
^1 Ils commembers da l' administraziun vegnan elegids per maximalmain 4 onns; els èn dentant reelegibels, nun ch' ils statuts fixeschian insatge auter. 
^2 Per las associaziuns d' assicuranza concessiunadas vegnan applitgadas las prescripziuns che valan per la perioda d' uffizi da l' administraziun da las societads anonimas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 897
Art. 897 
III. Giunta d' administraziun 
Ils statuts pon surdar ina part da las obligaziuns e da las cumpetenzas da l' administraziun ad ina u a pliras giuntas d' administraziun che vegnan elegidas da tala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 898
Art. 898 
IV. Gestiun e represchentanza 
1. En general 
^1 Ils statuts pon autorisar la radunanza generala u l' administraziun da surdar la gestiun u singuls secturs da la gestiun e la represchentanza ad ina u a pliras persunas, manaders da fatschenta u directurs che na ston betg esser commembers da l' associaziun. 
^2 L' associaziun sto pudair vegnir represchentada d' ina persuna che ha ses domicil en Svizra. Questa pretensiun po vegnir ademplida d' in commember da l' administraziun, d' in manader da fatschenta u d' in directur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 899
Art. 899 
2. Dimensiun e restricziun 
^1 Las persunas ch' èn autorisadas da represchentar l' associaziun han il dretg da far - en num da l' associaziun - tut ils acts giuridics che pon vegnir cumpigliads da l' intent da l' associaziun. 
^2 Ina restricziun da questa autorisaziun da represchentanza n' ha nagin effect vers terzas persunas da buna fai; resalvadas restan las disposiziuns ch' èn inscrittas en il register da commerzi concernent la represchentanza exclusiva da la sedia principala u d' ina filiala u che prescrivan da manar cuminaivlamain la firma. 
^3 L' associaziun è responsabla per il donn che resulta tras acts illegals ch' ina persuna, la quala è autorisada d' ademplir la gestiun u da represchentar l' associaziun, commetta, exequind sias fatschentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 899a
Art. 899a 
3. Contracts tranter l' associaziun e ses represchentant 
Sche l' associaziun fa in contract e sch' ella vegn represchentada en questa fatschenta da quella persuna, cun la quala ella fa il contract, sto il contract vegnir fatg en scrit. Questa necessitad na vala betg per contracts da las fatschentas currentas, tar las qualas la prestaziun da l' associaziun na surpassa betg la valur da 1000 francs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 900
Art. 900 
4. Suttascripziun 
Las persunas che han il dretg da represchentar l' associaziun ston suttascriver uschia ch' ellas agiunteschan lur suttascripziun a la firma da l' associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 901
Art. 901 
5. Inscripziun 
Las persunas ch' èn autorisadas da represchentar l' associaziun ston vegnir annunziadas da l' administraziun per l' inscripziun en il register da commerzi, preschentond ina copia legalisada dal conclus. Ellas ston dar lur suttascripziun tar l' uffizi dal register da commerzi u inoltrar lur suttascripziun en furma legalisada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 902
Art. 902 
V. Obligaziuns 
1. En general 
^1 L' administraziun ha d' ademplir las fatschentas da l' associaziun cun tut quità e da promover las incumbensas da quella cun tut sias forzas. 
^2 En spezial è ella obligada: 
1. da preparar las fatschentas da la radunanza generala e d' exequir ils conclus da tala; 
2. da survegliar che las persunas, ch' èn incumbensadas cun la gestiun e cun la represchentanza, observian las leschas, ils statuts ed eventuals reglaments e da sa laschar infurmar regularmain davart l' andament da las fatschentas. 
^3 L' administraziun è responsabla che ses protocols e che quels da la radunanza generala, ch' ils cudeschs da fatschenta necessaris e che las glistas dals associads vegnian manads regularmain; ella procura ch' il quint annual e che la bilantscha annuala sajan fatgs tenor las prescripziuns legalas e ch' els vegnian suttamess a l' examinaziun dal post da revisiun; plinavant è ella responsabla che las entradas e che las extradas dad associads vegnian annunziadas confurm a las prescripziuns a l' uffizi dal register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 903
Art. 903 
2. Obligaziun d' annunzia en cas da surdebitaziun ed en cas da perdita da chapital 
^1 Sch' igl exista la tema fundada d' ina surdebitaziun, ha l' administraziun da far immediatamain ina bilantscha provisorica sin basa da las valurs d' alienaziun. 
^2 Sche l' ultima bilantscha annuala e sch' ina bilantscha da liquidaziun che sto vegnir fatga sin quai u sch' ina bilantscha provisorica mussan che las pretensiuns dals crediturs da l' associaziun na sajan betg pli cuvridas tras las activas, sto l' administraziun annunziar quai al derschader. Quel ha da declerar il concurs, nun che las premissas per ina suspensiun sajan avant maun. 
^3 En cas d' associaziuns cun certificats da participaziun ha l' administraziun da convocar immediatamain ina radunanza generala e d' infurmar quella en chaussa, sch' i resulta da l' ultima bilantscha annuala che la mesadad dal chapital da l' associaziun na saja betg pli cuvrida. 
^4 En cas d' associads cun l' obligaziun da far in pajament supplementar sto il derschader vegnir infurmà pir, sche la perdita che vegn constatada en la bilantscha na po betg vegnir cuvrida entaifer 3 mais cun pajaments supplementars dals associads. 
^5 Sin proposta da l' administraziun u d' in creditur po il derschader suspender la decleraziun da concurs, sch' ina sanaziun è en vista. En quest cas prenda el las mesiras ch' èn adattadas per mantegnair la facultad, sco l' inventarisaziun e la nominaziun d' in cumissari. 
^6 En cas d' associaziuns d' assicuranza concessiunadas valan las pretensiuns dals commembers che derivan da contracts d' assicuranza sco dretgs dals crediturs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 904
Art. 904 
VI. Restituziun da pajaments 
^1 En cas da concurs da l' associaziun èn ils commembers da l' administraziun obligads vers ils crediturs da l' associaziun da restituir tuttas parts dal gudogn u autras retratgas ch' èn vegnidas fatgas sut in auter titel durant ils ultims 3 onns avant la decleraziun dal concurs, uschenavant che questas retratgas surpassan ina indemnisaziun adequata per cuntraprestaziuns ed uschenavant ch' ellas n' avessan betg duì vegnir concedidas, sche la bilantscha fiss vegnida fatga precautamain. 
^2 La restituziun è exclusa, nun ch' ella possia vegnir pretendida sin basa da las disposiziuns davart l' enritgiment nungiustifitgà. 
^3 Il derschader decida tenor liber appreziar, suenter ch' el ha considerà tut las circumstanzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 905
Art. 905 
VII. Suspensiun e revocaziun 
^1 L' administraziun po revocar da tut temp las giuntas, ils manaders da fatschenta, ils directurs ed auters autorisads e mandataris ch' èn vegnids nominads dad ella sezza. 
^2 Ils autorisads ed ils mandataris ch' èn vegnids designads da la radunanza generala pon vegnir suspendids da lur funcziun da tut temp tras l' administraziun; quella sto dentant convocar immediatamain ina radunanza generala. 
^3 Las pretensiuns d' indemnisaziun da las persunas ch' èn vegnidas revocadas u suspendidas da lur funcziuns restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 906
Art. 906 
C. Post da revisiun 
I. En general 
^1 Per il post da revisiun èn applitgablas correspundentamain las prescripziuns dal dretg d' aczias. 
^2 Ina revisiun ordinaria dal quint annual tras in post da revisiun pon pretender: 
1. 10 pertschient dals associads; 
2. ils associads che represchentan ensemen almain 10 pertschient dal chapital dals certificats da participaziun; 
3. ils associads ch' èn suttamess ad ina responsabladad persunala u ad in' obligaziun da far in pajament supplementar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 907
Art. 907 
II. Controlla dal register d' associads 
En cas d' associads che han ina responsabladad persunala u in' obligaziun da far in pajament supplementar sto il post da revisiun controllar, sch' il register d' associads vegn manà en moda correcta. Sche l' associaziun n' ha nagin post da revisiun, sto l' administraziun laschar controllar il register d' associads tras in revisur admess. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 908
Art. 908 
D. Mancanzas en l' organisaziun 
En cas da mancanzas en l' organisaziun da l' associaziun èn applitgablas correspundentamain las prescripziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 909
Art. 909 e 910 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 911
Art. 911 
A. Motivs da dissoluziun 
L' associaziun vegn dissolvida: 
1. a norma dals statuts; 
2. tras in conclus da la radunanza generala; 
3. tras la decleraziun dal concurs; 
4. en ils ulteriurs cas ch' èn previs da la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 912
Art. 912 
B. Annunzia a l' uffizi dal register da commerzi 
Sche la dissoluziun da l' associaziun na vegn betg fatga tras concurs, ha l' administraziun da l' annunziar per l' inscripziun en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 913
Art. 913 
C. Liquidaziun, repartiziun da la facultad 
^1 L' associaziun vegn liquidada tenor las prescripziuns che valan per la societad anonima, cun resalva da las disposiziuns che suondan qua sutvart. 
^2 La facultad da l' associaziun dissolvida che resta suenter che tut ils debits èn pajads e suenter che eventuals certificats da participaziun èn restituids, dastga vegnir repartida tranter ils associads mo, sch' ils statuts prevesan ina tala repartiziun. 
^3 La repartiziun vegn fatga en quest cas tenor chaus tranter ils associads ch' èn avant maun il mument da la dissoluziun u tranter lur successurs legals, nun ch' ils statuts fixeschian insatge auter, Il dretg legal dals associads extrads u da lur ertavels da survegnir ina indemnisaziun resta resalvà. 
^4 Sch' ils statuts na cuntegnan naginas prescripziuns davart la repartiziun tranter ils associads, sto il surpli da la liquidaziun vegnir duvrà per intents da l' associaziun u per promover finamiras d' utilitad publica. 
^5 La decisiun en questa chaussa cumpeta a la radunanza generala, nun ch' ils statuts disponian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 914
Art. 914 
D. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 915
Art. 915 
E. Surpigliada tras ina corporaziun dal dretg public 
^1 Sche la facultad d' ina associaziun vegn surpigliada da la Confederaziun, d' in chantun u - cun la garanzia dal chantun - d' in district u d' ina vischnanca, po la liquidaziun vegnir exclusa tras contract cun il consentiment da la radunanza generala. 
^2 Il conclus da la radunanza generala sto vegnir prendì tenor las prescripziuns davart la dissoluziun e sto vegnir annunzià a l' uffizi dal register da commerzi. 
^3 Cun l' inscripziun da quest conclus è ademplì il transferiment da la facultad da l' associaziun inclusiv ils debits; la firma da l' associaziun sto vegnir extinguida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 916
Art. 916 
A. Responsabladad vers l' associaziun 
Tut las persunas ch' èn incumbensadas cun l' administraziun, cun la gestiun, cun la revisiun u cun la liquidaziun èn responsablas per il donn ch' ellas chaschunan a l' associaziun cun violar intenziunadamain u per negligientscha lur obligaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 917
Art. 917 
B. Responsabladad vers l' associaziun, vers ils associads e vers ils crediturs 
^1 Ils commembers da l' administraziun ed ils liquidaturs che violeschan intenziunadamain u per negligientscha las obligaziuns che vegnan fixadas da la lescha per il cas d' ina surdebitaziun da l' associaziun, èn responsabels per il donn ch' els chaschunan a l' associaziun, als singuls associads ed als crediturs. 
^2 L' indemnisaziun dal donn ch' è vegnì chaschunà als associads ed als crediturs mo indirectamain cun donnegiar l' associaziun sto vegnir fatga valair tenor las prescripziuns ch' èn vegnidas fixadas per la societad anonima. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 918
Art. 918 
C. Solidaritad e regress 
^1 Sche pliras persunas èn responsablas per il medem donn, stattan ellas bunas solidaricamain per tal. 
^2 Il regress tranter plirs participads vegn fixà dal derschader tenor il grad da la culpa da mintgin da quels. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 919
Art. 919 
D. Surannaziun 
^1 Il dretg sin indemnisaziun cunter las persunas responsablas tenor las disposiziuns qua survart surannescha suenter 5 onns a partir dal di che la persuna donnegiada è vegnida a savair dal donn e da la persuna che sto pajar l' indemnisaziun, en mintga cas dentant suenter la scadenza da 10 onns dapi il di che l' act donnegiant ha gì lieu. 
^2 Sch' il plant vegn deducì d' in act chastiabel, per il qual il dretg penal prescriva ina surannaziun pli lunga, vala questa surannaziun er per la pretensiun civila. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 920
Art. 920 
E. En cas d' associaziuns da credit e d' assicuranza 
Per las associaziuns da credit e per las associaziuns d' assicuranza concessiunadas sa drizza la responsabladad tenor las disposiziuns dal dretg d' aczias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 921
Art. 921 
A. Premissas 
Trais u dapli associaziuns pon furmar ina federaziun d' associaziuns e la constituir sco associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 922
Art. 922 
B. Organisaziun 
I. Radunanza da delegads 
^1 L' organ suprem da la federaziun d' associaziuns è la radunanza da delegads, nun ch' ils statuts fixeschian insatge auter. 
^2 Ils statuts fixeschan il dumber dals delegads da las associaziuns participadas. 
^3 Mintga delegà ha ina vusch, nun ch' ils statuts fixeschian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 923
Art. 923 
II. Administraziun 
L' administraziun sa cumpona da commembers da las associaziuns participadas, nun ch' ils statuts fixeschian insatge auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 924
Art. 924 
III. Surveglianza. Contestaziun 
^1 Ils statuts pon conceder a l' administraziun da la federaziun il dretg da survegliar l' activitad da fatschenta da las associaziuns participadas. 
^2 Els pon conceder a l' administraziun da la federaziun il dretg da contestar cun in plant tar il derschader ils conclus ch' èn vegnids prendids da las singulas associaziuns participadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 925
Art. 925 
IV. Exclusiun da novas obligaziuns 
Per ils commembers da l' associaziun participanta na dastga la participaziun ad ina federaziun d' associaziuns betg avair la consequenza ch' els stoppian surpigliar autras obligaziuns che quellas che vegnan gia prescrittas da la lescha u dals statuts da lur atgna associaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 926
Art. 926 
^1 En cas d' associaziuns, vi da las qualas corporaziuns dal dretg public, sco la Confederaziun, il chantun, il district u la vischnanca, han in interess public, pon ils statuts da las associaziuns conceder a la corporaziun il dretg da delegar represchentants en l' administraziun u en il post da revisiun. 
^2 Ils commembers che vegnan delegads d' ina corporaziun dal dretg public han ils medems dretgs e las medemas obligaziuns sco quels che vegnan elegids da l' associaziun. 
^3 Il dretg da revocar ils commembers da l' administraziun e dal post da revisiun ch' èn vegnids delegads da la corporaziun dal dretg public ha mo la corporaziun sezza. Quella stat buna per quests commembers vers l' associaziun, vers ils associads e vers ils crediturs, cun resalva dal regress tenor il dretg da la Confederaziun e dals chantuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 927
Art. 927 
A. Intent ed organisaziun 
I. En general 
^1 En mintga chantun sto vegnir manà in register da commerzi. 
^2 Ils chantuns èn libers da manar in register da commerzi per mintga district. 
^3 Ils chantuns han da designar ils uffizis ch' èn incumbensads da manar il register da commerzi sco er in' autoritad chantunala da surveglianza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 928
Art. 928 
II. Responsabladad 
^1 Ils administraturs dal register da commerzi e las autoritads da surveglianza, a las qualas els èn suttamess directamain, èn persunalmain responsabels per tut ils donns che vegnan chaschunads tras lur sbagls u tras ils sbagls dals emploiads ch' els han nominà sezs. 
^2 ... 
^3 Sch' il donn na vegn betg cuvrì dals funcziunaris responsabels, ha il chantun da star bun per quel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 929
Art. 929 
III. Ordinaziun 
1. En general 
^1 Il Cussegl federal relascha las prescripziuns pertutgant l' organisaziun, pertutgant la gestiun e pertutgant la surveglianza dal register da commerzi sco er pertutgant la procedura, pertutgant l' annunzia per l' inscripziun, pertutgant ils mussaments che ston vegnir inoltrads e pertutgant lur controlla, pertutgant il cuntegn da l' inscripziun, pertutgant las taxas e pertutgant la via da recurs. 
^2 Las taxas duain esser adattadas a l' impurtanza economica da l' interpresa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 929a
Art. 929a 
2. En cas da la gestiun dal register da commerzi cun agid da l' informatica 
^1 Il Cussegl federal relascha las prescripziuns davart la gestiun dal register da commerzi cun agid da l' informatica e davart il barat electronic da datas tranter las autoritads chantunalas dal register da commerzi. En spezial po el prescriver als chantuns da manar il register da commerzi cun agid da l' informatica, da prender en consegna ils mussaments inoltrads en furma electronica, da far la registraziun electronica dals mussaments e da transmetter las datas en furma electronica. 
^2 Il Cussegl federal determinescha, cura e sut tge cundiziuns ch' igl è admissibel d' inoltrar electronicamain annunzias e mussaments a l' uffizi dal register da commerzi. El po relaschar las prescripziuns per tegnair en salv electronicamain ils mussaments e prescriver als chantuns d' emetter extracts dal register da commerzi legalisads en furma electronica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 930
Art. 930 
IV. Publicitad 
Il register da commerzi è public; il medem vala er per las annunzias e per ils mussaments. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 931
Art. 931 
V. Fegl uffizial da commerzi 
^1 Las inscripziuns en il register da commerzi vegnan fatgas enconuschentas entiramain e senza retard tras il Fegl uffizial svizzer da commerzi, uschenavant che la lescha u ch' ina ordinaziun na prescriva betg mo ina publicaziun parziala u en extracts. 
^2 Medemamain han tut las publicaziuns che vegnan prescrittas da la lescha da vegnir fatgas en il Fegl uffizial svizzer da commerzi. 
2^bis Las datas ch' èn vegnidas publitgadas en il Fegl uffizial svizzer da commerzi po il Cussegl federal metter a disposiziun al public er en in' autra moda e maniera. 
^3 Il Cussegl federal relascha las prescripziuns davart l' organisaziun dal Fegl uffizial svizzer da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 931a
Art. 931a 
B. Inscripziuns 
I. Annunzia 
^1 En cas da persunas giuridicas è l' annunzia per l' inscripziun en il register da commerzi chaussa da l' organ directiv u administrativ suprem. Resalvadas restan las prescripziuns sin basa da leschas spezialas che concernan corporaziuns ed instituziuns dal dretg public. 
^2 L' annunzia sto vegnir suttascritta da dus commembers da l' organ directiv u administrativ suprem u d' in commember che ha il dretg da suttascripziun singula. L' annunzia sto vegn ir suttascritta tar l' uffizi dal register da commerzi u sto vegnir inoltrada cun las suttascripziuns legalisadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 932
Art. 932 
II. Cumenzament da l' effect 
^1 Decisiva per determinar il mument da l' inscripziun en il register da commerzi è la data da la menziun da l' annunzia en il schurnal. 
^2 Vers terzas persunas ha ina inscripziun en il register da commerzi in effect pir cun il proxim lavurdi che suonda quel da la data che figurescha sin il numer dal Fegl uffizial svizzer da commerzi, en il qual l' inscripziun è publitgada. Quest lavurdi è er decisiv per il curs d' in termin che cumenza cun la publicaziun da l' inscripziun. 
^3 Resalvadas restan las prescripziuns legalas spezialas, vi da las qualas èn colliads - immediatamain cun l' inscripziun - effects giuridics vers terzas persunas u tenor las qualas termins cumenzan a currer. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 933
Art. 933 
III. Effects 
^1 I n' è betg pussaivel da far l' objecziun ch' ins n' haja betg enconuschì ina inscripziun che ha in effect vers terzas persunas. 
^2 Sch' in fatg, dal qual l' inscripziun è obligatorica, n' è betg vegnì inscrit, na po el betg vegnir opponì ad ina terza persuna, nun ch' i vegnia cumprovà che quella aveva enconuschientscha dal fatg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 934
Art. 934 
IV. Inscripziun en il register da commerzi 
1. Dretg ed obligaziun 
^1 Tgi che maina in manaschi da commerzi, da fabricaziun u ina autra interpresa che vegn manada tenor princips commerzials, è obligà da laschar inscriver quel en il register da commerzi al lieu da la sedia principala. 
^2 Tgi che maina sut ina firma in mastergn che na sto betg vegnir inscrit, ha il dretg d' al laschar inscriver en il register da commerzi al lieu da la sedia principala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 935
Art. 935 
2. Filialas 
^1 Filialas svizras da firmas, da las qualas la sedia principala sa chatta en Svizra, ston vegnir inscrittas al lieu da lur sedia, suenter che l' inscripziun al lieu da la sedia principala è vegnida fatga. 
^2 Filialas svizras da firmas, da las qualas la sedia principala sa chatta a l' exteriur, ston vegnir inscrittas en la medema maniera sco quellas da firmas svizras, uschenavant ch' il dretg ester na pretenda betg insatge auter. Per talas filialas sto vegnir nominà in mandatari che ha ses domicil en Svizra e che ha il dretg da las represchentar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 936
Art. 936 
3. Disposiziuns executivas 
Il Cussegl federal relascha las prescripziuns detagliadas davart l' obligaziun da far l' inscripziun en il register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 936a
Art. 936a 
4. Numer d' identificaziun 
^1 Las interpresas singulas, las societads collectivas e commanditaras, las societads da chapital, las cooperativas, las uniuns, las fundaziuns e las instituziuns dal dretg public ch' èn inscrittas en il register da commerzi survegnan in numer d' identificaziun tenor la Lescha federala davart il numer d' identificaziun da fatschentas dals 18 zercladur 2010. 
^2 Uschè ditg ch' il subject giuridic exista, na sa mida er betg quest numer d' identificaziun, uschia en spezial er betg, sche la sedia vegn spustada ubain sche la firma u sch' il num vegn transfurmà e midà. 
^3 Il Cussegl federal relascha las prescripziuns executivas. El po prevair ch' il numer d' identificaziun sto vegnir inditgà - ultra da la firma - sin las brevs, sin ils formulars d' empustaziun e sin ils quints. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 937
Art. 937 
V. Midadas 
Sch' in fatg è inscrit en il register da commerzi, sto er vegnir inscritta mintga midada da quest fatg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 938
Art. 938 
VI. Extincziun 
1. Obligaziun da far l' extincziun 
Sch' in manaschi ch' è inscrit en il register da commerzi finescha d' exister u sch' el vegn transferì ad in' autra persuna, èn ils anteriurs possessurs u lur ertavels obligads da laschar extinguer l' inscripziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 938a
Art. 938a 
2. Extincziun d' uffizi 
^1 Sch' ina societad n' ha pli naginas activitads commerzialas e sch' ella n' ha pli naginas activas utilisablas, po l' administratur dal register da commerzi extinguer ella en il register da commerzi suenter trais cloms da quints invans. 
^2 Sch' in associà respectivamain sch' in acziunari u sch' in creditur fa valair in interess vi dal mantegniment da l' inscripziun, decida il derschader. 
^3 Il Cussegl federal regla ils detagls. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 938b
Art. 938b 
3. Organs ed autorisaziuns da represchentanza 
^1 Sche persunas ch' èn inscrittas sco organ en il register da commerzi sortan da lur uffizi, sto la persuna giuridica pertutgada pretender immediatamain che quellas persunas vegnian extinguidas. 
^2 Las persunas extradas pon er annunziar sezzas lur extincziun. L' administratur dal register communitgescha l' extincziun immediatamain a la persuna giuridica. 
^3 Questas prescripziuns èn er applitgablas per extinguer las persunas che han il dretg da suttascriver. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 939
Art. 939 
VII. Concurs da societads commerzialas e d' associaziuns 
^1 Sch' igl è vegnì declerà il concurs d' ina societad commerziala u d' ina associaziun, ha l' administratur dal register da commerzi, suenter ch' el ha survegnì la communicaziun uffiziala da la decleraziun da concurs, d' inscriver en il register da commerzi la dissoluziun da la societad u da l' associaziun che resulta dal concurs. 
^2 Sch' il concurs vegn revocà, sto l' inscripziun da la dissoluziun vegnir extinguida sin basa da la communicaziun uffiziala da la revocaziun. 
^3 Suenter la fin da la procedura da concurs sto la societad u l' associaziun vegnir extinguida en il register da commerzi sin basa da la communicaziun uffiziala che la procedura saja finida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 940
Art. 940 
VIII. Obligaziuns da l' administratur dal register da commerzi 
1. Obligaziun d' examinar 
^1 L' administratur dal register da commerzi ha d' examinar, sche las premissas legalas per l' inscripziun èn ademplidas. 
^2 En cas da l' inscripziun da persunas giuridicas stoi en spezial vegnir examinà, ch' ils statuts na cuntrafetschian betg a prescripziuns impegnativas e ch' els cuntegnian las disposiziuns che la lescha pretenda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 941
Art. 941 
2. Admoniziun. Inscripziun d' uffizi 
L' administratur dal register da commerzi ha d' intimar ils participants d' ademplir l' obligaziun d' annunzia e - sche quai è necessari - da far d' uffizi las inscripziuns prescrittas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 941a
Art. 941a 
3. Assegnaziun al derschader u a l' autoritad da surveglianza 
^1 En cas da mancanzas tar l' organisaziun che vegn prescritta stringentamain da la lescha per la societad fa l' administratur dal register da commerzi la proposta al derschader da prender las mesiras necessarias. 
^2 En cas da mancanzas tar l' organisaziun che vegn prescritta stringentamain da la lescha per la fundaziun fa l' administratur dal register da commerzi la proposta a l' autoritad da surveglianza da prender las mesiras necessarias. 
^3 Sche las prescripziuns stringentas davart il post da revisiun da l' uniun èn violadas, fa l' administratur dal register da commerzi la proposta al derschader da prender las mesiras necessarias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 942
Art. 942 
IX. Negligientscha da las prescripziuns 
1. Responsabladad per donns 
Tgi ch' è obligà d' annunziar ina inscripziun en il register da commerzi e tralascha quai intenziunadamain u per negligientscha, ha da star bun per il donn che vegn chaschunà tras quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 943
Art. 943 
2. Multas disciplinaras 
^1 Sche la lescha oblighescha ils participads d' annunziar ina inscripziun, ha - en cas da cuntravenziuns - l' autoritad dal register da commerzi d' ordinar d' uffizi ina multa disciplinara da 10 fin 500 francs cunter ils culpabels. 
^2 La medema multa sto vegnir pronunziada cunter ils commembers da l' administraziun d' ina societad anonima che n' ademplescha betg il cumond da deponer il quint da gudogn e da perdita e la bilantscha tar l' uffizi dal register da commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 944
Art. 944 
A. Princips per furmar firmas 
I. Disposiziuns generalas 
^1 Mintga firma dastga - ultra dal cuntegn essenzial ch' è prescrit da la lescha - cuntegnair indicaziuns che servan a circumscriver pli detagliadamain las persunas numnadas lien u che rendan attent a la natira da l' interpresa e ch' èn in num da fantasia, premess ch' il cuntegn da la firma correspundia a la vardad, ch' el na possia betg chaschunar errurs e ch' el na cuntrafetschia betg ad interess publics. 
^2 Il Cussegl federal po relaschar in' ordinaziun che regla en tge dimensiun ch' ins dastga duvrar designaziuns naziunalas e territorialas per la furmaziun da firmas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 945
Art. 945 
II. Interpresas singulas 
1. Cuntegn principal 
^1 Tgi che maina ina fatschenta sco possessur sulet, sto furmar il cuntegn essenzial da sia firma or dal num da famiglia cun u senza il prenum. 
^2 ... 
^3 I n' è betg permess d' agiuntar a la firma insatge che fa presumar l' existenza d' ina societad. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 946
Art. 946 
2. Exclusivitad da la firma inscritta 
^1 Ina firma singula ch' è inscritta en il register da commerzi na dastga betg vegnir duvrada en il medem lieu d' in auter possessur da fatschenta, e quai er betg, sche quel ha il medem prenum e num da famiglia, sut il qual la firma pli veglia è vegnida inscritta. 
^2 Il nov possessur da fatschenta ha en quest cas d' agiuntar a ses num en la firma in attribut che differenziescha quella cleramain da la firma pli veglia. 
^3 Vers ina firma singula ch' è inscritta en in auter lieu restan resalvads ils dretgs davart la concurrenza illoiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 947
Art. 947 
III. Firmas da societads 
1. Societad collectiva, societad commanditara e societad acziunara commanditara 
a. Furmaziun da la firma 
^1 La firma d' ina societad collectiva sto, nun che tut ils associads vegnian menziunads, cuntegnair il num da famiglia d' almain in dals associads cun in' agiunta che inditgescha l' existenza d' ina societad. 
^2 La societad collectiva po mantegnair sia firma senza far midadas en cas ch' i vegnian admess novs associads. 
^3 La firma d' ina societad commanditara u d' ina societad acziunara commanditara sto cuntegnair almain il num da famiglia d' in associà cun responsabladad illimitada e cun in' agiunta che inditgescha l' existenza d' ina societad. 
^4 Ils nums d' autras persunas che quels dals associads cun responsabladad illimitada na dastgan betg esser cuntegnids en la firma d' ina societad collectiva, d' ina societad commanditara u d' ina societad acziunara commanditara. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 948
Art. 948 
b. Midada da la firma 
^1 Sch' ina persuna, da la quala il num è cuntegnì en la firma d' ina societad collectiva, d' ina societad commanditara u d' ina societad acziunara commanditara extrescha da la societad, na dastga ses num betg pli vegnir mantegnì en la firma da la societad, e quai er betg cun il consentiment da questa persuna u da ses ertavels. 
^2 Excepziuns pon vegnir permessas, sche l' existenza d' ina societad vegn exprimida tras ina relaziun da parentella, uschè ditg ch' igl exista almain tranter dus dals associads cun responsabladad illimitada anc ina parentella u quinanza e ch' in dad els porta il num da famiglia che fa part da la firma. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 949
Art. 949 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 950
Art. 950 
2. Societad anonima, societad cun responsabladad limitada ed associaziun 
Societads anonimas, societads cun responsabladad limitada ed associaziuns pon eleger libramain lur firma, cun la cundiziun ch' ellas observian ils princips generals davart la furmaziun d' ina firma. En la firma sto vegnir inditgada la furma giuridica da la firma. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 951
Art. 951 
3. Exclusivitad da la firma inscritta 
^1 Las prescripziuns davart l' exclusivitad da la firma inscritta d' interpresas singulas valan er per la firma da la societad collectiva, da la societad commanditara e da la societad acziunara commanditara. 
^2 Las firmas da las societads anonimas, da las societads cun responsabladad limitada e da las associaziuns ston sa distinguer cleramain da tut las firmas da societads che han ina da questas furmas giuridicas e ch' èn gia inscrittas en Svizra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 952
Art. 952 
IV. Filialas 
^1 Filialas ston purtar la medema firma sco la sedia principala; ellas dastgan dentant agiuntar attributs spezials a lur firma, sche quels sa refereschan mo a la filiala. 
^2 La firma da la filiala d' ina interpresa cun sedia a l' exteriur sto ultra da quai cuntegnair il lieu da la sedia principala, il lieu da la sedia da la filiala e la designaziun expressiva sco filiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 953
Art. 953 
V. Surpigliada d' ina fatschenta 
^1 Tgi che surpiglia ina fatschenta existenta, è lià vi da las prescripziuns ch' èn vegnidas fixadas per furmar e per manar ina firma. 
^2 Cun il consentiment expressiv u taciturn dals anteriurs possessurs u da lur ertavels dastga il surpigliader dentant manar vinavant la firma vertenta, uschenavant ch' ina agiunta exprima la relaziun da successiun ed il nov possessur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 954
Art. 954 
VI. Midada dal num 
La firma vertenta po vegnir mantegnida, sch' il num dal possessur da la fatschenta u d' in associà ch' è cuntegnì en quella firma è vegnì midà tras la lescha u tras l' autoritad cumpetenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 954a
Art. 954a 
B. Obligaziun da duvrar la firma ed il num 
^1 En la correspundenza, sin ils formulars d' empustaziun e sin ils quints sco er en publicaziuns sto vegnir inditgada la firma ch' è inscritta en il register da commerzi u il num ch' è inscrit en il register da commerzi, e quai cumplettamain e senza midadas. 
^2 Supplementarmain pon vegnir duvrads designaziuns curtas, logos, designaziuns da fatschenta, ensainas ed indicaziuns sumegliantas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 955
Art. 955 
C. Surveglianza 
L' administratur dal register da commerzi è obligà d' uffizi d' intimar ils participads d' observar las disposiziuns davart la furmaziun d' ina firma. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 956
Art. 956 
D. Protecziun da la firma 
^1 Il dretg da duvrar la firma d' in singul possessur da fatschenta u d' ina societad commerziala u d' ina associaziun ch' è inscritta en il register da commerzi e publitgada en il Fegl uffizial svizzer da commerzi ha sulettamain il possessur da quella. 
^2 Tgi che vegn pregiuditgà tras l' utilisaziun nunautorisada d' ina firma, po dumandar dal derschader da metter ina fin a quest abus; en cas da culpa po el purtar plant per pretender ina indemnisaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 957
Art. 957 
A. Obligaziun da far ina contabilitad e da render quint 
^1 Obligadas da far ina contabilitad e da render quint tenor las suandantas disposiziuns èn: 
1. interpresas singulas e societads da persunas che han cuntanschì in retgav da la svieuta d' almain 500 000 francs durant l' ultim onn da gestiun; 
2. persunas giuridicas. 
^2 Obligadas da far ina contabilitad mo davart las entradas e las expensas sco er davart la situaziun da la facultad èn: 
1. interpresas singulas e societads da persunas cun in retgav da la svieuta da main che 500 000 francs durant l' ultim onn da gestiun; 
2. uniuns e fundaziuns che n' èn betg obligadas da laschar s' inscriver en il register da commerzi; 
3. fundaziuns ch' èn deliberadas da l' obligaziun da designar in post da revisiun tenor l' artitgel 83b alinea 2 CCS. 
^3 Per las interpresas tenor l' alinea 2 valan ils princips da la contabilitad regulara confurm al senn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 957a
Art. 957a 
B. Contabilitad 
^1 La contabilitad è la basa dal rendaquint. Ella registrescha quellas fatschentas e quels fatgs ch' èn necessaris per preschentar la situaziun da la facultad, da la finanziaziun e dal retgav da l' interpresa ( situaziun economica). 
^2 Ella observa ils princips da la contabilitad regulara. En spezial ston vegnir resguardads ils suandants princips: 
1. registraziun cumpletta, vardaivla e sistematica da las fatschentas e dals fatgs; 
2. cumprova da las singulas cudeschaziuns a maun da mussaments; 
3. clerezza; 
4. adequatezza en vista al gener ed a la grondezza da l' interpresa; 
5. verifitgabladad. 
^3 Quittanzas da cudeschaziun èn tut ils documents scrits, saja quai sin palpiri, en furma electronica u en ina furma cumparegliabla, ch' èn necessaris per pudair verifitgar la fatschenta u il fatg ch' è la basa d' ina cudeschaziun. 
^4 La contabilitad vegn fatga en la valuta naziunala u en la valuta la pli impurtanta per l' activitad commerziala da l' interpresa. 
^5 Ella vegn fatga en ina da las linguas naziunalas u en englais. Ella po vegnir fatga sin palpiri, en furma electronica u en ina furma cumparegliabla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 958
Art. 958 
C. Rendaquint 
I. Intent e cuntegn 
^1 Il rendaquint duai preschentar la situaziun economica da l' interpresa uschia, che terzas persunas sa pon far in' opiniun fidada da tala. 
^2 Il rendaquint vegn preschentà en il rapport da gestiun. Quel cuntegna il quint annual ( bilantscha individuala) che sa cumpona da la bilantscha, dal quint economic e da l' agiunta. Las prescripziuns per interpresas pli grondas e per concerns restan resalvadas. 
^3 Entaifer 6 mais suenter la fin da l' onn da gestiun sto vegnir redigì il rapport da gestiun e preschentà a l' organ cumpetent u a las persunas cumpetentas per l' approvaziun. Il rapport da gestiun sto vegnir suttascrit dal parsura da l' organ directiv u administrativ suprem e da la persuna ch' è responsabla entaifer l' interpresa per il rendaquint. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 958a
Art. 958a 
II. Basas dal rendaquint 
1. Supposiziun da la cuntinuaziun da l' interpresa 
^1 Il rendaquint sa basa sin la supposiziun che l' interpresa vegnia cuntinuada durant il proxim temp. 
^2 Sche la terminaziun da l' activitad u da parts da tala è previsa u n' è probablamain betg evitabla durant ils 12 mais che suondan il di da referenza da la bilantscha, sto il rendaquint da las parts respectivas da l' interpresa sa basar sin valurs d' alienaziun. Per las expensas ch' èn colliadas cun la terminaziun da l' activitad ston vegnir furmadas retenziuns. 
^3 Divergenzas da la supposiziun da la cuntinuaziun da l' interpresa ston vegnir remartgadas en l' agiunta; i sto vegnir preschentà, tge influenza ch' ellas han sin la situaziun economica da l' interpresa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 958b
Art. 958b 
2. Cunfinaziun temporala e materiala 
^1 Ils custs ed ils retgavs ston vegnir cunfinads in da l' auter en reguard temporal e material. 
^2 Sch' ils retgavs nets da las furniziuns e da las prestaziuns u sch' ils retgavs finanzials na surpassan betg 100 000 francs, pon ins desister da la cunfinaziun temporala e far empè da quai ina contabilitad da las expensas e da las entradas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 958c
Art. 958c 
III. Princips dal rendaquint regular 
^1 Per il rendaquint èn decisivs en spezial ils suandants princips: 
1. clerezza e la chapaivladad; 
2. cumplettadad; 
3. fidadadad; 
4. essenzialitad; 
5. precauziun; 
6. cuntinuitad da la preschentaziun e dals criteris da valitaziun; 
7. scumond da scuntrar las activas cun las passivas ed ils custs cun il retgav. 
^2 L' existenza da las singulas posiziuns en la bilantscha ed en l' agiunta sto vegnir cumprovada tras in inventari u en autra moda. 
^3 Il rendaquint sto vegni adattà a las particularitads da l' interpresa e da la branscha, resguardond il cuntegn minimal prescrit da la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 958d
Art. 958d 
IV. Preschentaziun, valuta e lingua 
^1 La bilantscha ed il quint economic pon vegnir preschentads en furma da conto u en furma graduada. Posiziuns che n' han nagina valur u mo ina valur irrelevanta na ston betg vegnir enumeradas separadamain. 
^2 Ultra da las cifras da l' onn da gestiun ston vegnir inditgadas en il quint annual er las valurs correspundentas da l' onn precedent. 
^3 Il rendaquint vegn fatg en la valuta naziunala u en la valuta la pli impurtanta per l' activitad commerziala da l' interpresa. Sch' il rendaquint na vegn betg fatg en la valuta naziunala, ston las valurs er anc vegnir inditgadas en la valuta naziunala. Ils curs da conversiun ston vegnir preschentads ed eventualmain explitgads en l' agiunta. 
^4 Il rendaquint vegn fatg en ina da las linguas naziunalas u en englais. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 958e
Art. 958e 
D. Publicaziun ed invista 
^1 Suenter che l' organ cumpetent ha approvà il quint annual ed il quint dal concern, ston quels vegnir publitgads ensemen cun ils rapports da revisiun en il Fegl uffizial svizzer da commerzi ubain vegnir tramess - en in exemplar e sin ses custs - a mintga persuna che dumonda quels entaifer 1 onn suenter l' approvaziun, sche: 
1. l' interpresa debitescha obligaziuns d' emprest; u 
2. titels da participaziun da l' interpresa èn quotads ad ina bursa. 
^2 Las ulteriuras interpresas ston dar als crediturs che cumprovan in interess degn da vegnir protegì, il dretg da prender invista dal rapport da gestiun e dals rapports da revisiun. En cas da dispita decida il derschader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 958f
Art. 958f 
E. Manar e conservar ils cudeschs da fatschenta 
^1 Ils cudeschs da fatschenta e las quittanzas da cudeschaziun sco er il rapport da gestiun ed il rapport da revisiun ston vegnir conservads durant 10 onns. Il termin da conservaziun cumenza cun la fin da l' onn da gestiun. 
^2 Il rapport da gestiun ed il rapport da revisiun ston vegnir conservads sin palpiri ed esser suttascrits. 
^3 Ils cudeschs da fatschenta e las quittanzas da cudeschaziun pon vegnir conservads sin palpiri, en furma electronica u en ina furma cumparegliabla, uschenavant che la colliaziun cun las fatschentas ed ils fatgs ch' èn la basa da las cudeschaziuns è garantida ed uschenavant che lur legibladad è pussaivla da tut temp. 
^4 Il Cussegl federal decretescha las prescripziuns davart ils cudeschs da fatschenta ch' èn da manar, davart ils princips per manar e conservar tals sco er davart ils purtaders d' infurmaziuns che dastgan vegnir utilisads. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 959
Art. 959 
A. Bilantscha 
I. Intent da la bilantscha, obligaziun ed abilitad da far ina bilantscha 
^1 La bilantscha preschenta la situaziun da la facultad e da la finanziaziun da l' interpresa per il di da referenza da la bilantscha. Ella è dividida en activas e passivas. 
^2 Sco activas ston vegnir bilantschadas valurs da facultad, sche l' interpresa po disponer da talas sin basa d' eveniments anteriurs, sch' ina afflussiun da meds è probabla e sche lur valur po vegnir stimada en moda fidada. Autras valurs da facultad na dastgan betg vegnir bilantschadas. 
^3 Sco facultad en circulaziun ston vegnir bilantschads ils meds liquids sco er autras activas che daventan probablamain liquidas entaifer 1 onn a partir dal di da referenza da la bilantscha u entaifer il ciclus da fatschentas normal u che vegnan realisadas en autra moda. Sco facultad d' investiziun ston vegnir bilantschadas tut las autras activas. 
^4 Sco passivas ston vegnir bilantschads il chapital ester e l' agen chapital. 
^5 Ils debits ston vegnir bilantschads sco chapital ester, sch' els èn vegnids effectuads tras eveniments passads, sch' ina deflussiun da meds è probabla e sche lur valur po vegnir stimada en moda fidada. 
^6 Sco debits a curta vista ston vegnir bilantschads ils debits ch' èn probablamain da pajar entaifer 1 onn a partir dal di da referenza da la bilantscha u entaifer il ciclus da fatschentas normal. Sco debits a lunga vista ston vegnir bilantschads tut ils auters debits. 
^7 L' agen chapital sto vegnir preschentà e structurà tenor la furma giuridica. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 959a
Art. 959a 
II. Structura minimala 
^1 Tar las activas ston vegnir preschentadas separadamain - tut tenor lur grad da liquiditad - almain las suandantas posiziuns, e quai en la suandanta successiun: 
^2 Tar las passivas ston vegnir preschentadas separadamain - tut tenor la data ch' ellas èn da pajar - almain las suandantas posiziuns, e quai en la suandanta successiun: 
^3 Ulteriuras posiziuns ston vegnir preschentadas separadamain en la bilantscha u en l' agiunta, sche quai è impurtant per che terzas persunas possian giuditgar la situaziun da la facultad u da la finanziaziun u sche quai è usità en il sectur d' activitad da l' interpresa. 
^4 Pretensiuns e debits envers persunas participadas directamain u indirectamain, envers organs ed envers interpresas, vi da las qualas l' interpresa è participada directamain u indirectamain, ston mintgamai vegnir preschentads separadamain en la bilantscha u en l' agiunta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 959b
Art. 959b 
B. Quint economic; structura minimala 
^1 Il quint economic preschenta la situaziun dal retgav da l' interpresa durant l' onn da gestiun. El po vegnir stabilì sco quint economic da producziun u sco quint economic da vendita. 
^2 En il quint economic da producziun ( procedura dals custs totals) ston vegnir preschentadas mintgamai separadamain almain las suandantas posiziuns, e quai en la suandanta successiun: 
1. retgavs nets da furniziuns e da prestaziuns; 
2. midadas da la provisiun da products finids e betg finids sco er da servetschs betg facturads; 
3. custs da material; 
4. custs da persunal; 
5. ulteriurs custs da manaschi; 
6. amortisaziuns e rectificaziuns da valurs sin posiziuns da la facultad d' investiziun; 
7. custs e retgavs finanzials; 
8. custs e retgavs d' ordaifer il manaschi; 
9. custs e retgavs extraordinaris, unics u d' autras periodas; 
10. taglias directas; 
11. gudogn annual u perdita annuala. 
^3 En il quint economic da vendita ( procedura dals custs da la svieuta) ston vegnir preschentadas mintgamai separadamain almain las suandantas posiziuns, e quai en la suandanta successiun: 
1. retgavs nets da furniziuns e da prestaziuns; 
2. custs d' acquisiziun u da producziun dals products vendids u da las prestaziuns vendidas; 
3. custs d' administraziun e da distribuziun; 
4. custs e retgavs finanzials; 
5. custs e retgavs d' ordaifer il manaschi; 
6. custs e retgavs extraordinaris, unics u d' autras periodas; 
7. taglias directas; 
8. gudogn annual u perdita annuala. 
^4 En l' agiunta dal quint economic da vendita ston plinavant vegnir preschentads ils custs da persunal sco er - en ina posiziun - las amortisaziuns e las rectificaziuns da valurs sin posiziuns da la facultad d' investiziun. 
^5 Ulteriuras posiziuns ston vegnir preschentadas separadamain en il quint economic, sche quai è impurtant per che terzas persunas possian giuditgar la situaziun dal retgav u sche quai è usità en il sectur d' activitad da l' interpresa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 959c
Art. 959c 
C. Agiunta 
^1 L' agiunta dal quint annual cumplettescha ed explitgescha las autras parts dal quint annual. Ella cuntegna: 
1. indicaziuns davart ils princips applitgads en il quint annual, nun che quels sajan prescrits da la lescha; 
2. indicaziuns, classificaziuns ed explicaziuns davart tschertas posiziuns da la bilantscha e dal quint economic; 
3. l' import total da las reservas dissolvidas per reacquisiziuns e da las reservas zuppadas supplementaras, uschenavant che quest import surpassa l' import total da las reservas da medema spezia ch' èn vegnidas constituidas da nov, sch' il resultat realisà vegn preschentà qua tras en moda bler pli favuraivla; 
4. ulteriuras indicaziuns pretendidas da la lescha. 
^2 L' agiunta sto plinavant cuntegnair las suandantas indicaziuns, sche quellas na resortan betg gia da la bilantscha u dal quint economic: 
1. la firma u il num sco er la furma giuridica e la sedia da l' interpresa; 
2. ina decleraziun ch' il dumber da plazzas a temp cumplain na surpassia betg 10, 50 respectivamain 250 en la media annuala; 
3. la firma, la furma giuridica e la sedia da las interpresas, vi da las qualas l' interpresa è participada en moda directa u en moda indirecta relevanta, inditgond la quota da chapital e la quota dals dretgs da votar; 
4. il dumber d' atgnas quotas che vegnan tegnidas da l' interpresa sezza e da las interpresas, vi da las qualas l' interpresa è participada; 
5. l' acquist e l' alienaziun d' atgnas quotas e las cundiziuns, sut las qualas ellas èn vegnidas acquistadas u alienadas; 
6. l' import restant dals debits or da fatschentas da leasing sumegliantas al contract da cumpra ed or d' autras fatschentas da leasing, sche quellas na fineschan betg entaifer 12 mais a partir dal di da referenza da la bilantscha u na pon betg vegnir desditgas entaifer quest termin; 
7. ils debits envers instituziuns da prevenziun; 
8. l' import total da las segirezzas constituidas per ils debits da terzas persunas; 
9. mintgamai l' import total da las activas duvradas per segirar agens debits sco er da las activas sut resalva da la proprietad; 
10. las obligaziuns giuridicas u effectivas, sch' ina deflussiun da meds na para betg d' esser probabla u sch' ellas han ina valur che na po betg vegnir stimada en moda fidada ( obligaziuns eventualas); 11. il dumber e la valur da dretgs da participaziun u d' opziuns sin tals dretgs per tut ils organs directivs ed administrativs sco er per ils collavuraturs; 
12. explicaziuns davart posiziuns extraordinarias u unicas dal quint economic u davart posiziuns che sa refereschan ad autras periodas; 
13. eveniments impurtants suenter il di da referenza da la bilantscha; 
14. en cas d' ina demissiun anticipada dal post da revisiun: ils motivs da questa demissiun. 
^3 Las interpresas singulas e las societads da persunas pon desister da rediger l' agiunta, sch' ellas n' èn betg obligadas da far il rendaquint tenor las prescripziuns per interpresas pli grondas. Sche las prescripziuns davart la structura minimala da la bilantscha e dal quint economic pretendan indicaziuns supplementaras, ma sch' i vegn desistì da rediger in' agiunta, ston questas indicaziuns vegnir fatgas directamain en la bilantscha u en il quint economic. 
^4 Las interpresas che debiteschan obligaziuns d' emprest ston inditgar ils imports, las tariffas da tschains, la scadenza sco er autras cundiziuns da talas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 960
Art. 960 
D. Valitaziun 
I. Princips 
^1 Las activas ed ils debits vegnan per regla valitads separadamain, sch' els èn impurtants e sch' els na vegnan normalmain betg valitads en gruppas pervia da lur sumeglientscha. 
^2 La valitaziun sto vegnir fatga cun precauziun, senza dentant impedir in giudicament fidabel da la situaziun economica da l' interpresa. 
^3 Sch' igl existan indizis concrets per ina survalitaziun da las activas u per retenziuns memia pitschnas, ston las valurs vegnir examinadas ed eventualmain adattadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 960a
Art. 960a 
II. Activas 
1. En general 
^1 Tar lur emprima registraziun dastgan las activas vegnir valitadas maximalmain per ils custs d' acquisiziun u da producziun. 
^2 La valitaziun sequenta da las activas na dastga betg esser pli auta ch' ils custs d' acquisiziun u da producziun. Resalvadas restan disposiziuns per singuls geners d' activas. 
^3 Las perditas da valur en consequenza d' utilisaziun e da vegliadetgna ston vegnir resguardadas cun far amortisaziuns, autras perditas da valur ston vegnir resguardadas tras rectificaziuns da las valurs. Las amortisaziuns e las rectificaziuns da las valurs ston vegnir fatgas tenor ils princips commerzials ch' èn renconuschids en general. Ellas ston vegnir imputadas directamain u indirectamain tar las activas correspundentas sin donn e cust dal quint economic e na dastgan betg vegnir preschentadas tar las passivas. 
^4 Per intents da reacquisiziun sco er per segirar la prosperitad duraivla da l' interpresa dastgan vegnir fatgas ulteriuras amortisaziuns e rectificaziuns da valurs. Per ils medems motivs dastga l' interpresa desister da dissolver amortisaziuns e rectificaziuns da valurs che n' èn betg pli giustifitgadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 960b
Art. 960b 
2. Activas cun pretschs da martgà observabels 
^1 En la valitaziun sequenta dastgan activas ch' èn quotadas a la bursa u che han in auter pretsch da martgà observabel sin in martgà activ, vegnir valitadas per il curs u per il pretsch da martgà dal di da referenza da la bilantscha, er sche quest pretsch è pli aut che la valur nominala u che la valur d' acquisiziun. Tgi che fa diever da quest dretg, sto valitar tut las activas da las posiziuns correspundentas da la bilantscha, che han in pretsch da martgà observabel, per il curs u per il pretsch da martgà dal di da referenza da la bilantscha. En l' agiunta stoi vegnir rendì attent a questa valitaziun. Per las vaglias e per las ulteriuras activas, che han in pretsch da martgà observabel, sto la valur totala da las activas correspundentas mintgamai vegnir inditgada separadamain. 
^2 Sche las activas vegnan valitadas per il curs da la bursa u per il pretsch da martgà dal di da referenza da la bilantscha, dastga la valur vegnir rectifitgada sin donn e cust dal quint economic per tegnair quint da la fluctuaziun dals curs. Talas rectificaziuns da la valur n' èn dentant betg permessas, sch' i vegnissan uschia sutpassadas tant la valur d' acquisiziun sco er la valur da bursa, en cas che quella fiss pli bassa che la valur d' acquisiziun. L' import total da las reservas da fluctuaziun sto vegnir preschentà separadamain en la bilantscha u en l' agiunta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 960c
Art. 960c 
3. Provisiuns e servetschs betg facturads 
^1 Sche la valitaziun sequenta da las provisiuns e dals servetschs betg facturads mussa che la valur d' alienaziun è - resguardond ils custs che resultan anc - pli bassa ch' ils custs d' acquisiziun u da producziun per il di da referenza da la bilantscha, sto vegnir cudeschada questa valur. 
^2 Provisiuns èn las materias primas, ils products en elavuraziun, ils products finids e la martganzia. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 960d
Art. 960d 
4. Facultad d' investiziun 
^1 Facultad d' investiziun èn valurs che vegnan acquistadas cun l' intenziun da las utilisar u tegnair a lunga vista. 
^2 Ina perioda a lunga vista è ina perioda da passa 12 mais. 
^3 Participaziuns èn quotas dal chapital d' ina autra interpresa che vegnan tegnidas a lunga vista e che dattan al titular ina influenza considerabla. Ina influenza considerabla vegn supponida, sche las quotas dal chapital represchentan almain 20 pertschient dals dretgs da votar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 960e
Art. 960e 
III. Debits 
^1 Ils debits ston vegnir cudeschads per la valur nominala. 
^2 Sch' ins sto quintar cun ina deflussiun da meds durant ils onns da gestiun vegnints pervia d' eveniments passads, ston las retenziuns ch' èn probablamain necessarias vegnir fatgas sin donn e cust dal quint economic. 
^3 Retenziuns dastgan plinavant vegnir fatgas en spezial per: 
1. custs regulars che resultan d' obligaziuns da garanzia; 
2. sanaziuns d' investiziuns materialas; 
3. restructuraziuns; 
4. segirar la prosperitad duraivla da l' interpresa. 
^4 Las restituziuns che n' èn betg pli giustifitgadas na ston betg vegnir dissolvidas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 961
Art. 961 
A. Pretensiuns supplementaras envers il rapport da gestiun 
Las interpresas ch' èn obligadas tras lescha da laschar far ina revisiun ordinaria ston: 
1. far indicaziuns supplementaras en l' agiunta dal quint annual; 
2. integrar in quint da la circulaziun dals daners en il quint annual; 
3. rediger in rapport da situaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 961a
Art. 961a 
B. Indicaziuns supplementaras en l' agiunta dal quint annual 
En l' agiunta dal quint annual ston vegnir fatgas indicaziuns supplementaras davart: 
1. ils debits tschainsibels a lunga vista, classifitgads tenor scadenza dad 1 fin 5 onns e da passa 5 onns; 
2. l' onurari dal post da revisiun, d' ina vart per las prestaziuns da revisiun e da l' autra vart per autras prestaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 961b
Art. 961b 
C. Quint da la circulaziun dals daners 
Il quint da la circulaziun dals daners preschenta mintgamai separadamain la midada dals meds liquids che derivan da l' activitad commerziala, da l' activitad d' investiziun e l' activitad da finanziaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 961c
Art. 961c 
D. Rapport da situaziun 
^1 Il rapport da situaziun preschenta l' andament da las fatschentas e la situaziun economica da l' interpresa sco er eventualmain dal concern a la fin da l' onn da gestiun, e quai tenor criteris che na figureschan betg en il quint annual. 
^2 Il rapport da situaziun sto infurmar en spezial davart: 
1. il dumber da plazzas a temp cumplain en la media annuala; 
2. la realisaziun d' ina valitaziun da las ristgas; 
3. la situaziun da las empustaziuns e da las incaricas; 
4. l' activitad da perscrutaziun e da svilup; 
5. eveniments extraordinaris; 
6. las perspectivas per l' avegnir. 
^3 Il rapport da situaziun na dastga betg star en cuntradicziun cun la preschentaziun da la situaziun economica en il quint annual. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 961d
Art. 961d 
E. Facilitaziun en consequenza dal quint dal concern 
^1 Da las indicaziuns supplementaras en l' agiunta dal quint annual, dal quint da la circulaziun dals daners sco er dal rapport da situaziun po l' interpresa desister, sch' ella sezza u ina persuna giuridica, che controllescha l' interpresa, fa in quint dal concern tenor in standard da rendaquint renconuschì. 
^2 In rendaquint tenor las prescripziuns da quest chapitel po vegnir pretendì: 
1. dals associads che represchentan almain 10 pertschient dal chapital da basa; 
2. da 10 pertschient dals commembers da l' associaziun u da 20 pertschient dals commembers da l' uniun; 
3. da mintga associà u commember ch' è suttamess ad ina responsabladad persunala u ad in' obligaziun da far pajaments supplementars. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 962
Art. 962 
A. En general 
^1 Ultra dal quint annual tenor quest titel sto vegnir fatga ina clusiun tenor in standard da rendaquint renconuschì: 
1. da societads, sche lur titels da participaziun èn quotads ad ina bursa e sche la bursa pretenda quai; 
2. d' associaziuns cun almain 2000 commembers; 
3. da fundaziuns ch' èn obligadas tras lescha da laschar far ina revisiun ordinaria. 
^2 Ina clusiun tenor in standard renconuschì po plinavant vegnir pretendida: 
1. dals associads che represchentan almain 20 pertschient dal chapital da basa; 
2. da 10 pertschient dals commembers da l' associaziun u da 20 pertschient dals commembers da l' uniun; 
3. dals associads u da commembers ch' èn suttamess ad ina responsabladad persunala u ad in' obligaziun da far pajaments supplementars. 
^3 L' obligaziun da far ina clusiun tenor in standard renconuschì croda davent, sch' i vegn fatg in quint dal concern tenor in standard renconuschì. 
^4 L' organ directiv u administrativ suprem è responsabel per la tscherna dals standards renconuschids, premess ch' ils statuts, il contract da societad u il document da fundaziun na disponian betg autramain u premess che l' organ suprem na fixeschia betg il standard renconuschì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 962a
Art. 962a 
B. Standards da rendaquint renconuschids 
^1 Sch' ina clusiun vegn fatga tenor in standard da rendaquint renconuschì, sto quest standard vegnir inditgà en la clusiun. 
^2 Il standard renconuschì tschernì sto vegnir applitgà en moda integrala e per l' entira clusiun. 
^3 In expert da revisiun admess sto controllar ch' il standard renconuschì vegnia observà. La clusiun sto vegnir suttamessa ad ina revisiun ordinaria. 
^4 La clusiun tenor in standard renconuschì sto vegnir preschentada a l' organ suprem a chaschun da l' approvaziun dal quint annual, na sto dentant betg vegnir approvada. 
^5 Il Cussegl federal designescha ils standards renconuschids. El po fixar las premissas che ston esser ademplidas per tscherner in standard u per midar d' in standard ad in auter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 963
Art. 963 
A. Obligaziun da far il quint 
^1 Sch' ina persuna giuridica ch' è obligada da render quint controllescha ina u pliras interpresas, ch' èn medemamain obligadas da render quint, sto ella integrar en il rapport da gestiun in quint annual consolidà ( quint dal concern) per tut las interpresas controlladas. 
^2 Ina persuna giuridica controllescha in' autra interpresa, sch' ella: 
1. dispona directamain u indirectamain da la maioritad da las vuschs en l' organ suprem; 
2. ha directamain u indirectamain il dretg da nominar u da revocar la maioritad dals commembers da l' organ directiv u administrativ suprem; u 
3. po avair ina influenza dominanta sin basa dals statuts, dal document da fundaziun, d' in contract u d' instruments cumparegliabels. 
^3 In standard renconuschì tenor l' artitgel 963b po definir il circul da las interpresas ch' èn da consolidar. 
^4 Las uniuns, las fundaziuns e las associaziuns pon delegar ad ina interpresa controllada l' obligaziun da far in quint dal concern, sche questa interpresa controllada reunescha - tras la maioritad da las vuschs u en autra moda - tut las ulteriuras interpresas sut ina direcziun unitara e cumprova ch' ella haja effectivamain la controlla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 963a
Art. 963a 
B. Liberaziun da l' obligaziun da far il quint 
^1 Ina persuna giuridica è deliberada da l' obligaziun da far in quint dal concern, sch' ella: 
2. vegn controllada d' ina interpresa, da la quala il quint dal concern è vegnì fatg e controllà en moda ordinaria tenor prescripziuns svizras u tenor prescripziuns estras equivalentas; u 
3. ha delegà l' obligaziun da far in quint dal concern ad ina interpresa controllada tenor l' artitgel 963 alinea 4. 
^2 In quint dal concern sto tuttina vegnir fatg, sche: 
1. quai è necessari per giuditgar en moda uschè fidabla sco pussaivel la situaziun economica; 
2. quai vegn pretendì dad associads che represchentan almain 20 pertschient dal chapital da basa, da 10 pertschient dals commembers da l' associaziun u da 10 pertschient dals commembers da l' uniun; 
3. quai vegn pretendì d' in associà u d' in commember da l' uniun ch' è suttamess ad ina responsabladad persunala u ad in' obligaziun da far pajaments supplementars; u 
4. quai vegn pretendì da l' autoritad da surveglianza da la fundaziun. 
^3 Sch' ina persuna giuridica desista tenor l' alinea 1 cifra 2 da far il quint dal concern per il sutconcern, sto ella publitgar il quint dal concern superiur tenor las prescripziuns per l' agen quint annual. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 963b
Art. 963b 
C. Standards da rendaquint renconuschids 
^1 Il quint dal concern da las suandantas interpresas sto vegnir fatg tenor in standard da rendaquint renconuschì: 
1. societads, sche lur titels da participaziun èn quotads ad ina bursa e sche la bursa pretenda quai; 
2. associaziuns cun almain 2000 commembers; 
3. fundaziuns ch' èn obligadas tras lescha da laschar far ina revisiun ordinaria. 
^2 L' artitgel 962a alineas 1-3 e 5 è applitgabel confurm al senn. 
^3 Il quint dal concern da las ulteriuras interpresas è suttamess als princips dal rendaquint regular. En l' agiunta dal quint dal concern menziunescha l' interpresa las reglas da valitaziun. Sch' ella divergescha da questas reglas, inditgescha ella quai en l' agiunta e furnescha en autra moda las indicaziuns ch' èn necessarias per dar invista da la situaziun da la facultad, da la finanziaziun e dal retgav dal concern. 
^4 In quint dal concern sto tuttina vegnir fatg tenor in standard da rendaquint renconuschì, sche: 
1. quai vegn pretendì dad associads che represchentan almain 20 pertschient dal chapital da basa, da 10 pertschient dals commembers da l' associaziun u da 20 pertschient dals commembers da l' uniun; 
2. quai vegn pretendì d' in associà u d' in commember da l' uniun ch' è suttamess ad ina responsabladad persunala u ad in' obligaziun da far pajaments supplementars; u 
3. quai vegn pretendì da l' autoritad da surveglianza da la fundaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 964
Art. 964 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 965
Art. 965 
A. Noziun da la vaglia 
Ina vaglia è mintga document, cun il qual è collià in dretg uschia, ch' el na po ni vegnir fatg valair ni vegnir transferì sin insatgi auter senza il document. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 966
Art. 966 
B. Obligaziun sin basa d' ina vaglia 
^1 Il debitur sin basa d' ina vaglia è mo obligà da prestar in pajament cunter la consegna dal document. 
^2 Il debitur vegn deliberà, sch' el presta - il mument da la scadenza - in pajament a favur dal creditur cumprovà en il document, nun ch' el saja culpant d' engion u da greva negligientscha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 967
Art. 967 
C. Transferiment da la vaglia 
I. Furma generala 
^1 Per transferir la proprietad da la vaglia u per l' engrevgiar cun in dretg real limità dovri en mintga cas il transferiment dal possess dal document. 
^2 En cas da titels a l' ordra dovri ultra da quai l' indossament, en cas da titels nominals dovri ina decleraziun en scrit che na sto betg vegnir fatga sin il titel sez. 
^3 Per il transferiment po la lescha u il contract prescriver la cooperaziun d' autras persunas, sco en spezial dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 968
Art. 968 
II. Indossament 
1. Furma 
^1 L' indossament vegn fatg en tut ils cas tenor las prescripziuns che valan per la cambiala. 
^2 En cumbinaziun cun la surdada dal document vala l' indossament emplenì sco furma suffizienta dal transferiment. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 969
Art. 969 
2. Effect 
Cun l' indossament e cun la surdada dal document indossà vegnan transferids ils dretgs da l' indossader sin l' acquistader; quai vala per tut las vaglias transferiblas, uschenavant ch' i na resulta betg insatge auter dal cuntegn u da la natira dal document. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 970
Art. 970 
D. Conversiun 
^1 In titel nominal u in titel a l' ordra po mo vegnir convertì en in titel al possessur cun il consentiment da tut las persunas, a las qualas quest titel conceda dretgs u impona obligaziuns. Quest consentiment sto vegnir declerà sin il document sez. 
^2 Il medem princip vala per la conversiun da titels al possessur en titels nominals u en titels a l' ordra. Sch' i manca en quest cas il consentiment d' ina da las persunas, a la quala il titel conceda dretgs u impona obligaziuns, è la conversiun valaivla, dentant mo per il creditur ch' è l' autur da la conversiun e per ses successur legal direct. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 971
Art. 971 
E. Annullaziun 
I. Cundiziuns 
^1 Ina vaglia ch' è ida a perder po vegnir annullada dal derschader. 
^2 L' annullaziun po pretender tgi che ha il dretg dal titel il mument che quel è ì a perder u il mument ch' ins ha constatà la perdita. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 972
Art. 972 
II. Procedura, effect 
^1 Suenter l' annullaziun po la persuna autorisada far valair ses dretg er senza il document u pretender l' emissiun d' in nov document. 
^2 Per la procedura e per l' effect da l' annullaziun vegnan dal rest applitgadas las disposiziuns ch' èn vegnidas fixadas per las singulas spezias da vaglias. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 973
Art. 973 
F. Prescripziuns spezialas 
Resalvadas restan las prescripziuns spezialas davart las vaglias, sco en spezial davart la cambiala, davart il schec e davart ils titels da pegn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 973a
Art. 973a 
G. Deposit collectiv, certificat global e dretgs da vaglias 
I. Deposit collectiv da vaglias 
^1 Il conservader ha il dretg da conservar ensemen vaglias remplazzablas da plirs depositurs, danor sch' in depositur pretenda explicitamain ch' ins conservia separadamain sias vaglias. 
^2 Sch' in depositur depositescha vaglias remplazzablas en il deposit collectiv d' in conservader, vegn el al mument da la deposiziun tar il conservader en possess d' ina cumpart da las vaglias remplazzablas en il deposit collectiv. Sia cumpart sa basa sin la valur nominala da las vaglias, tar vaglias senza valur nominala sin il dumber da vaglias ch' el ha deposità. 
^3 Il depositur ha en mintga mument il dretg da survegnir sia cumpart da vaglias or dal deposit collectiv, independentamain da l' agir u dal consentiment d' auters depositurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 973b
Art. 973b 
II. Certificat global 
^1 Il debitur po distribuir certificats globals u substituir pliras vaglias remplazzablas, che sa chattan tar in unic conservader, tras in certificat global, sche las cundiziuns da distribuziun u sch' ils statuts da la societad prevesan quai u sch' ils depositurs han dà lur lubientscha. 
^2 Il certificat global è ina vaglia dal medem tip ch' ils singuls dretgs ch' el represchenta. Ils depositurs ch' èn participads al certificat global possedan mintgamai ina cumpart en relaziun a lur participaziun. Per il status ed ils dretgs dals possessurs dal certificat global vala analogamain l' artitgel 973a. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 973c
Art. 973c 
III. Dretgs da vaglias 
^1 Il debitur po distribuir dretgs che han la medema funcziun che las vaglias ( dretgs da vaglias) u substituir vaglias remplazzablas u certificats globals, che sa chattan tar in unic conservader, tras dretgs da vaglia, sche las cundiziuns da distribuziun u sch' ils statuts da la societad prevesan quai u sch' ils depositurs han dà lur lubientscha. 
^2 Il debitur fa ina contabilitad davart ils dretgs da vaglias ch' el distribuescha en la quala el notescha il dumber e la scumpartiziun dals dretgs da vaglias distribuids ed ils nums dals crediturs. La contabilitad n' è betg publica. 
^3 Ils dretgs da vaglias resultan cun la registraziun en la contabilitad ed èn valaivels mo tenor las disposiziuns da questa registraziun. 
^4 Per la transmissiun da dretgs da vaglias dovri ina decleranza da cessiun en scrit. Lur impegnaziun sa drizza tenor las prescripziuns dal dretg da pegn sin pretensiuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 974
Art. 974 
A. Noziun 
Ina vaglia vala sco titel nominal, sch' ella porta il num d' ina persuna determinada e n' è ni emessa a l' ordra ni vegnida declerada tras la lescha sco titel a l' ordra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 975
Art. 975 
B. Mussament dal dretg dal creditur 
I. Regla generala 
^1 Il debitur è mo obligà da pajar al possessur dal document che po cumprovar d' esser la persuna ch' è numnada sin il document u d' esser il successur legal da quella. 
^2 Sch' il debitur paja senza avair obtegnì questa cumprova, na vegn el betg deliberà da sia obligaziun vers ina terza persuna che cumprova ses dretg da creditur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 976
Art. 976 
II. Mussament sulettamain pervia dal possess 
Sch' il debitur ha resalvà en il titel nominal il dretg da dastgar pajar a mintga possessur dal document, vegn el deliberà tras il pajament da buna fai al possessur, er sch' el na pretenda betg da quel il mussament dal dretg da creditur; il debitur n' è dentant betg obligà da pajar al possessur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 977
Art. 977 
C. Annullaziun 
^1 Ils titels nominals vegnan, sch' i n' èn vegnidas relaschadas naginas prescripziuns spezialas, annullads tenor las disposiziuns vertentas per ils titels al possessur. 
^2 Il debitur po prevair en il document ina procedura d' annullaziun simplifitgada cun reducir il dumber dals appels publics u cun scursanir ils termins, u po resalvar per sasez il dretg da pajar en moda valaivla er senza preschentar il document e senza l' annullaziun, sch' il creditur conferma cun in document public u legalisà ch' il certificat da debit saja annullà e ch' il debit saja pajà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 978
Art. 978 
A. Noziun 
^1 Ina vaglia vala sco titel al possessur, sch' i resulta da ses text u da sia furma ch' il possessur respectiv vegnia renconuschì sco persuna autorisada dal document. 
^2 Il debitur na dastga dentant betg pli pajar, sche l' autoritad giudiziala u da polizia al ha scumandà da far quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 979
Art. 979 
B. Objecziuns dal debitur 
I. En general 
^1 Il debitur na po betg opponer a la pretensiun che deriva d' in titel al possessur insatge auter che las objecziuns ch' èn drizzadas cunter la validitad dal document u che resultan dal document sez, sco er las objecziuns ch' el po far persunalmain cunter ses creditur actual. 
^2 Objecziuns che sa basan sin las relaziuns directas dal debitur cun in anteriur possessur èn admissiblas, sch' il possessur ha agì sapientivamain a disfavur dal debitur a chaschun da l' acquist dal document. 
^3 Exclusa è l' objecziun ch' il document saja vegnì mess en circulaziun cunter la veglia dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 980
Art. 980 
II. En cas da cupons da tschains al possessur 
^1 Il debitur na po betg opponer a la pretensiun sin basa da cupons da tschains al possessur l' objecziun ch' il debit da chapital saja pajà. 
^2 Pajond il debit da chapital ha il debitur dentant il dretg da retegnair l' import dals cupons da tschains al possessur che n' èn anc betg scadids, sche quels cupons n' èn betg vegnids preschentads ad el cun il titel principal, fin ch' il termin da prescripziun da quests cupons è scadì, nun ch' ils cupons na preschentads sajan vegnids annullads u ch' ina garanzia vegnia dada per l' import da quests cupons. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 981
Art. 981 
C. Annullaziun 
I. En general 
1. Dumonda 
^1 Ils titels al possessur sco aczias, sco obligaziuns, sco certificats da giudida, sco fegls da cupons, sco taluns per retrair tals fegls, dentant cun exclusiun da singuls cupons, vegnan annullads dal derschader sin dumonda da la persuna autorisada. 
^2 ... 
^3 Il petent sto far valair crediblamain il possess e la perdita dal document. 
^4 Sch' il possessur dal titel ch' è munì cun in fegl da cupons u cun in talun per retrair tals cupons ha pers sulettamain quest fegl u quest talun, basti da preschentar il titel principal per giustifitgar la dumonda. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 982
Art. 982 
2. Scumond da pajar 
^1 Sin dumonda dal petent poi vegnir scumandà al debitur dal titel da sa deliberar dal debit, al faschond attent sin la ristga da stuair pajar duas giadas. 
^2 Sch' in fegl da cupons duai vegnir annullà, vegn la disposiziun davart l' annullaziun da cupons da tschains applitgada per ils singuls cupons che scadan durant il temp da la procedura. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 983
Art. 983 
3. Clom public, termin d' annunzia 
Sch' il derschader è da l' avis che la preschentaziun dal petent concernent ses anteriur possess e concernent la perdita dal document saja credibla, pretenda el dal possessur nunenconuschent cun ina communicaziun publica da preschentar la vaglia entaifer in termin determinà, cas cuntrari vegn annullà il document. Il termin vegn fixà ad almain 6 mais; el vala a partir dal di da l' emprima publicaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 984
Art. 984 
4. Moda da la publicaziun 
^1 L' appel da preschentar il document sto vegnir publitgà trais giadas en il Fegl uffizial svizzer da commerzi. 
^2 En cas spezials po il derschader procurar anc en in' autra moda per ina publicaziun adequata. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 985
Art. 985 
5. Effects 
a. En cas da la preschentaziun dal document 
^1 Sch' il titel al possessur ch' è ì a perder vegn preschentà, fixescha il derschader per il petent in termin per purtar in plant per cuntanscher ch' il document vegnia restituì. 
^2 Sch' il petent na porta betg plant entaifer quest termin, restituescha il derschader il document ed annullescha il scumond da pajar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 986
Art. 986 
b. Sch' il document na vegn betg preschentà 
^1 Sch' il titel al possessur ch' è ì a perder na vegn betg preschentà entaifer il termin fixà, al po il derschader annullar u - tenor las circumstanzas - ordinar ulteriuras mesiras. 
^2 L' annullaziun d' in titel al possessur sto vegnir publitgada immediatamain en il Fegl uffizial svizzer da commerzi, tenor liber appreziar dal derschader er en autra moda. 
^3 Suenter l' annullaziun ha il petent il dretg da pretender sin agens custs l' emissiun d' in nov document u la prestaziun dal pajament debità. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 987
Art. 987 
II. En cas da cupons en spezial 
^1 Sche singuls cupons èn ids a perder, sto il derschader ordinar sin dumonda da la persuna autorisada, che l' import dal cupon stoppia vegnir deponì tar la dretgira il mument ch' el scada u immediatamain, en cas ch' el è gia scadì. 
^2 Suenter ch' igl èn passads 3 onns dapi il di da scadenza e sche nagina persuna autorisada n' è s' annunziada en il fratemp, sto il derschader ordinar la restituziun da l' import al petent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 988
Art. 988 
III. En cas da bancnotas e da titels sumegliants 
Sch' i sa tracta da bancnotas e d' auters titels al possessur che vegnan emess en grond dumber per ina summa fixa, ch' èn pajabels a vista e ch' èn destinads per remplazzar ils daners, na vegn betg fatga in' annullaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 989
Art. 989 
D. Brev ipotecara e brev da rendita 
Resalvadas restan las disposiziuns spezialas davart la brev ipotecara e davart che pertutga il possessur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 990
Art. 990 
Tgi che po s' obligar cun in contract è abel da s' obligar cun ina cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 991
Art. 991 
1. Cuntegn da la cambiala 
La cambiala tratga cuntegna: 
1. la denominaziun sco cambiala en il text dal document, e quai en la lingua, en la quala el è emess; 
2. l' ordra da pajar senza cundiziuns ina summa determinada; 
3. il num da quel che duai pajar ( trassà); 
4. l' indicaziun da la scadenza; 
5. l' indicaziun dal lieu da pajament; 
6. il num da quel, al qual u a l' ordra dal qual il pajament duai vegnir fatg; 
7. l' indicaziun dal di e dal lieu da l' emissiun; 
8. la suttascripziun da l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 992
Art. 992 
2. Mancanza da parts dal cuntegn 
^1 In document, al qual manca ina da las indicaziuns ch' èn vegnidas menziunadas en l' artitgel precedent, na vala betg sco cambiala tratga, cun resalva dals cas designads en ils suandants alineas. 
^2 Ina cambiala senza indicaziun da la scadenza vala sco cambiala pajabla a vista. 
^3 Sch' i manca ina indicaziun speziala, vala il lieu inditgà tar il num dal trassà sco lieu da pajament ed a medem temp sco domicil dal trassà. 
^4 Ina cambiala senza indicaziun dal lieu d' emissiun vala sco emessa al lieu ch' è inditgà tar il num da l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 993
Art. 993 
3. Spezias da cambialas 
^1 La cambiala po esser a l' ordra da l' emittent sez. 
^2 Ella po esser tratga sin l' emittent sez. 
^3 Ella po esser tratga per quint d' ina terza persuna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 994
Art. 994 
4. Lieus da pajament. Midada dal domicil 
La cambiala po esser pajabla al domicil d' ina terza persuna, al domicil dal trassà u en in auter lieu. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 995
Art. 995 
5. Empermischun da tschains 
^1 En ina cambiala ch' è pajabla a vista u ch' è pajabla a vista per in tschert temp po l' emittent fixar che la summa da la cambiala stoppia vegnir tschainsida. Per tut las autras cambialas vala questa remartga da tschains sco betg scritta. 
^2 Il tschains sto vegnir inditgà en la cambiala; sche questa indicaziun manca, vala la remartga da tschains sco betg scritta. 
^3 Ils tschains curran a partir dal di da l' emissiun da la cambiala, nun ch' i saja fixà in auter di. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 996
Art. 996 
6. Indicaziuns differentas da la summa 
^1 Sche la summa da la cambiala è inditgada en bustabs ed en cifras, vala l' indicaziun en bustabs. 
^2 Sche la summa è inditgada pliras giadas en bustabs u pliras giadas en cifras, vala - en cas da divergenzas - la summa la pli pitschna. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 997
Art. 997 
7. Suttascripziuns da persunas incapablas da s' obligar 
Sch' ina cambiala porta la suttascripziun da persunas che na pon betg s' obligar cun ina cambiala, suttascripziuns falsifitgadas, suttascripziuns da persunas inventadas u suttascripziuns che na pon per auters motivs betg obligar las persunas che han suttascrit u cun il num da las qualas igl è vegnì suttascrit, n' ha quai nagina influenza sin la valaivladad da las ulteriuras suttascripziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 998
Art. 998 
8. Suttascripziun senza autorisaziun 
Tgi che metta sia suttascripziun sin ina cambiala sco represchentant d' in auter senza avair l' autorisaziun da pudair far quai, stat sez bun tenor la cambiala sco sch' el avess suttascrit sez, ed el ha, sch' el ha pajà, ils medems dretgs sco ch' igl avess gì quel, ch' el ha pretendì da represchentar. Il medem vala per in represchentant che ha surpassà sias cumpetenzas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 999
Art. 999 
9. Responsabladad da l' emittent 
^1 L' emittent stat bun per l' acceptaziun e per il pajament da la cambiala. 
^2 El po excluder la responsabladad per l' acceptaziun; mintga remartga, cun la quala el excluda la responsabladad per il pajament, vala sco betg scritta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1000
Art. 1000 
10. Cambiala en blanco 
Sch' ina cambiala, ch' è stada incumpletta il mument da l' emissiun, è vegnida cumplettada cuntrari a las cunvegnas fixadas, na po la negligientscha da questas cunvegnas betg vegnir opponida al possessur da la cambiala, nun che quel haja acquistà la cambiala da mala fai u ch' el haja commess ina gronda negligientscha a chaschun da l' acquist da tala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1001
Art. 1001 
1. Transferibilitad 
^1 Mintga cambiala po vegnir transferida tras indossament, er sche l' ordra na cuntegna betg expressivamain quai. 
^2 Sche l' emittent ha scrit en la cambiala ils pleds « betg a l' ordra» u ina remartga equivalenta, po la cambiala vegnir transferida mo en la furma e cun ils effects d' ina cessiun ordinaria. 
^3 L' indossament po er vegnir fatg a favur dal trassà, ch' el haja acceptà la cambiala u betg, a favur da l' emittent u a favur da mintgin ch' è obligà a la cambiala. Questas persunas la pon indossar danovamain. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1002
Art. 1002 
2. Pretensiuns 
^1 L' indossament na dastga cuntegnair naginas cundiziuns. Tut las cundiziuns, a las qualas el è suttamess, valan sco betg scrittas. 
^2 In indossament parzial è nunvalaivel. 
^3 In indossament al possessur vala sco indossament en blanco. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1003
Art. 1003 
3. Furma 
^1 L' indossament sto esser scrit sin la cambiala u sin in fegl ch' è collià cun quella ( agiunta). El sto esser suttascrit da l' indossant. 
^2 L' indossament na sto betg inditgar l' indossà e po consister sulettamain da la suttascripziun da l' indossant ( indossament en blanco). Per esser valaivel sto l' indossament esser scrit en quest ultim cas sin la vart davos da la cambiala u sin l' agiunta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1004
Art. 1004 
4. Effects 
a. Funcziun da transferiment 
^1 L' indossament transferescha tut ils dretgs che resultan tras la cambiala. 
^2 Sch' i sa tracta d' in indossament en blanco, po il possessur: 
1. emplenir or l' indossament sin ses num u sin il num d' in auter; 
2. indossar la cambiala cun in indossament en blanco u l' indossar vinavant ad ina persuna determinada; 
3. dar vinavant la cambiala ad ina terza persuna senza emplenir or l' indossament en blanco e senza l' indossar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1005
Art. 1005 
b. Funcziun da garanzia 
^1 L' indossant stat bun per l' acceptaziun e per il pajament, nun ch' i dettia ina remartga cuntraria. 
^2 El po scumandar che la cambiala vegnia indossada vinavant; en quest cas na stat el betg bun vers quels, als quals la cambiala è vegnida indossada vinavant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1006
Art. 1006 
c. Legitimaziun dal possessur 
^1 Tgi che ha en maun la cambiala, vala sco possessur legal, uschenavant ch' el cumprova ses dretg cun ina retscha nuninterrutta d' indossaments, e quai er alura, sche l' ultim indossament è in indossament en blanco. Indossaments stritgads ora valan en quest cas sco betg scrits. Sch' in ulteriur indossament suonda in indossament en blanco, vegni supponì che quel che ha sutsegnà quest indossament haja acquistà la cambiala tras l' indossament en blanco. 
^2 Sch' in anteriur possessur ha pers la cambiala en ina maniera u l' autra, è il nov possessur che cumprova ses dretg tenor las prescripziuns da l' alinea precedent mo obligà da restituir la cambiala, sch' el ha acquistà quella da mala fai u sch' el ha commess ina gronda negligientscha a chaschun da l' acquist da tala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1007
Art. 1007 
5. Objecziuns 
Persunas, cunter las qualas igl è vegnì purtà plant pervia da la cambiala, na pon betg opponer al possessur objecziuns che sa basan sin sias relaziuns directas cun l' emittent u cun in anteriur possessur, nun ch' il possessur haja - il mument da l' acquist da la cambiala - agì sapientivamain per dischavantatg dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1008
Art. 1008 
6. Indossament per procura 
^1 Sche l' indossament cuntegna la remartga « valur per incassament», « per incassament», « per procura» u in' autra remartga ch' exprima in simpel mandat, po il possessur far valair tut ils dretgs che resultan tras la cambiala; el po dentant transferir quella mo cun in ulteriur indossament per procura. 
^2 Tgi ch' è obligà a la cambiala po en quest cas opponer al possessur mo talas objecziuns ch' el po far vers l' indossant. 
^3 Il plainpudair ch' è cuntegnì en l' indossament per procura n' extingua ni cun la mort ni cun la perdita da l' abilitad d' agir da la persuna che ha dà il plainpudair. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1009
Art. 1009 
7. Indossament d' impegnaziun 
^1 Sche l' indossament cuntegna la remartga « valur en garanzia», « valur en pegn» u in' autra remartga ch' exprima ina impegnaziun, po il possessur far valair tut ils dretgs che resultan tras la cambiala; in tal indossament ha però mo l' effect d' in indossament per procura. 
^2 Tgi ch' è obligà a la cambiala na po opponer al possessur naginas objecziuns che sa basan sin lur relaziuns directas cun l' indossant, nun ch' il possessur haja - tar l' acquist da la cambiala - agì sapientivamain per dischavantatg dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1010
Art. 1010 
8. Indossament suenter la scadenza u suenter la protesta 
^1 In indossament suenter la scadenza ha ils medems effects sco in indossament avant la scadenza. Sche la cambiala è dentant vegnida indossada pir suenter la protesta pervia da mancanza dal pajament u suenter la scadenza dal termin ch' è vegnì fixà per quest intent, ha l' indossament mo ils effects d' ina cessiun ordinaria. 
^2 Fin ch' igl è vegnì cumprovà il cuntrari, vegni supponì ch' in indossament betg datà saja vegnì fatg sin la cambiala avant la scadenza dal termin ch' è vegnì fixà per far la protesta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1011
Art. 1011 
1. Dretg da preschentaziun 
Dal possessur da la cambiala u da mintgin che l' ha en ses mauns po quella vegnir preschentada al trassà per l' acceptaziun, e quai en ses lieu da domicil fin al di da scadenza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1012
Art. 1012 
2. Cumond e scumond da preschentaziun 
^1 L' emittent po prescriver en mintga cambiala, cun u senza fixar in termin, che la cambiala stoppia vegnir preschentada per l' acceptaziun. 
^2 El po scumandar en la cambiala da la preschentar per l' acceptaziun, sch' i na sa tracta betg d' ina cambiala ch' è pajabla tar ina terza persuna u en in lieu different dal domicil dal trassà ubain d' ina cambiala pajabla a vista per in tschert temp. 
^3 El po er prescriver che la cambiala na dastgia betg vegnir preschentada per l' acceptaziun avant in tschert termin inditgà. 
^4 Mintga indossant po prescriver, cun u senza fixar in termin, che la cambiala stoppia vegnir preschentada per l' acceptaziun, nun che l' emittent haja scumandà da la preschentar per l' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1013
Art. 1013 
3. Obligaziun da preschentar las cambialas emessas a vista per in tschert temp 
^1 Cambialas ch' èn emessas a vista per in tschert temp ston vegnir preschentadas per l' acceptaziun entaifer 1 onn dapi la data da lur emissiun. 
^2 L' emittent po fixar in termin pli curt u pli lung. 
^3 Ils indossants pon scursanir ils termins da preschentaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1014
Art. 1014 
4. Segunda preschentaziun 
^1 Il trassà po pretender che la cambiala al vegnia preschentada anc ina giada il di suenter l' emprima preschentaziun. Ils participads pon mo sa referir al fatg ch' i na saja betg vegnì satisfatg a questa pretensiun, sche quella è menziunada en la protesta. 
^2 Il possessur n' è betg obligà da laschar al trassà la cambiala ch' è vegnida preschentada per l' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1015
Art. 1015 
5. Furma da l' acceptaziun 
^1 La decleraziun d' acceptaziun vegn scritta sin la cambiala. Ella vegn exprimida cun il pled « acceptà» u cun in auter pled equivalent; ella sto vegnir suttascritta dal trassà. La simpla suttascripziun dal trassà sin la vart davant da la cambiala vala sco acceptaziun. 
^2 Sche la cambiala è pajabla a vista per in tschert temp u sch' ella sto vegnir preschentada per l' acceptaziun entaifer in tschert termin en consequenza d' ina retratga speziala, sto la decleraziun d' acceptaziun inditgar la data dal di cur ch' ella è vegnida fatga, nun ch' il possessur pretendia l' indicaziun dal di da la preschentaziun. Sche quest di n' è betg inditgà, sto il possessur laschar constatar questa mancanza ad ura cun ina protesta, per uschia salvar ses dretg da regress cunter ils indossaments e cunter l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1016
Art. 1016 
6. Restricziuns da l' acceptaziun 
^1 L' acceptaziun na dastga cuntegnair naginas cundiziuns; il trassà la po dentant restrenscher ad ina part da la summa da la cambiala. 
^2 Sche la decleraziun d' acceptaziun cuntegna autras divergenzas da las disposiziuns da la cambiala, vala l' acceptaziun sco refusada. L' acceptader stat dentant bun confurm al cuntegn da sia decleraziun d' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1017
Art. 1017 
7. Domicil e lieu da pajament 
^1 Sche l' emittent ha inditgà en la cambiala in auter lieu da pajament che quel dal domicil dal trassà, senza inditgar ina terza persuna, tar la quala il pajament duai vegnir fatg, po il trassà designar quella a chaschun da la decleraziun d' acceptaziun. Sch' i manca ina tala designaziun, vegni supponì che l' acceptader saja s' obligà da pajar sez al lieu da pajament. 
^2 Sche la cambiala è pajabla tar il trassà sez, po quel designar en la decleraziun d' acceptaziun in post al lieu da pajament, nua ch' il pajament duai vegnir fatg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1018
Art. 1018 
8. Effect da l' acceptaziun 
a. En general 
^1 Cun l' acceptaziun vegn il trassà obligà da pajar la cambiala il di da scadenza. 
^2 Sch' il pajament n' ha betg lieu, ha il possessur, er sch' el è l' emittent, cunter l' acceptader in dretg direct da tut quai che nascha tras la cambiala e da tut quai che po vegnir pretendì sin fundament dals artitgels 1045 e 1046. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1019
Art. 1019 
b. En cas da stritgada 
^1 Sch' il trassà ha stritgà la decleraziun d' acceptaziun ch' è scritta sin la cambiala avant la restituziun da quella, vala l' acceptaziun sco refusada. Fin ch' i vegn cumprovà il cuntrari vegni supponì che la stritgada saja vegnida fatga avant la restituziun da la cambiala. 
^2 Sch' il trassà ha dentant communitgà en scrit al possessur u ad ina persuna che ha mess sia suttascripziun sin la cambiala, stat el bun vers quels tenor il cuntegn da sia decleraziun d' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1020
Art. 1020 
1. Avallants 
^1 Il pajament da la summa da la cambiala po vegnir garantida per part u dal tuttafatg tras ina garanzia d' aval. 
^2 Questa garanzia po vegnir prestada d' ina terza persuna u er d' ina persuna che ha gia mess sia suttascripziun sin la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1021
Art. 1021 
2. Furma 
^1 La decleraziun da garanzia vegn dada sin la cambiala u sin ina agiunta. 
^2 Ella vegn exprimida cun ils pleds « sco garant» u cun ina remartga equivalenta; ella sto vegnir suttascritta da l' avallant. 
^3 La simpla suttascripziun sin la vart davant da la cambiala vala sco decleraziun da garanzia, uschenavant ch' i na sa tracta betg da la suttascripziun dal trassà e da l' emittent. 
^4 En la decleraziun stoi vegnir inditgà, per tgi che la garanzia vegn dada; sch' ina tala indicaziun manca, vala la garanzia per l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1022
Art. 1022 
3. Effects 
^1 L' avallant d' ina cambiala stat bun en la medema moda sco quel, per il qual el ha dà la garanzia. 
^2 Sia decleraziun da garanzia è er valaivla, sche l' obligaziun garantida è nunvalaivla per in auter motiv che pervia d' in sbagl formal. 
^3 L' avallant che paja la cambiala acquista ils dretgs che resultan tras la cambiala cunter quel, per il qual el ha dà la garanzia, e cunter tut quels che stattan buns vers quel sin basa da la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1023
Art. 1023 
1. En general 
^1 Ina cambiala po vegnir tratga: a vista; a vista per in tschert temp; per in tschert temp suenter l' emissiun; per in tschert di. 
^2 Cambialas cun auters temps da scadenza u cun plirs temps da scadenza consecutivs èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1024
Art. 1024 
2. Cambialas a vista 
^1 La cambiala a vista scada cun la preschentaziun. Ella sto vegnir preschentada per il pajament entaifer 1 onn dapi l' emissiun. L' emittent po fixar in termin pli curt u pli lung. Ils indossants pon scursanir ils termins da preschentaziun. 
^2 L' emittent po prescriver che la cambiala a vista na dastgia betg vegnir preschentada per il pajament avant in tschert termin inditgà. En quest cas cumenza il termin da preschentaziun cun quest di. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1025
Art. 1025 
3. Cambialas emessas a vista per in tschert temp 
^1 La scadenza d' ina cambiala emessa a vista per in tschert temp sa drizza tenor il di ch' è inditgà en la decleraziun d' acceptaziun u tenor il di da la protesta. 
^2 Sch' i n' è betg inditgà in di en la decleraziun d' acceptaziun e sch' i n' è betg vegnida fatga ina protesta, vala la cambiala vers l' acceptader sco acceptada l' ultim di dal termin ch' è previs per l' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1026
Art. 1026 
4. Calculaziun dals termins 
^1 Ina cambiala ch' è vegnida emessa per 1 u per plirs mais ubain a vista, scada il di correspundent dal mais da pajament. Sche quest di manca, scada la cambiala l' ultim di dal mais. 
^2 Sch' ina cambiala è vegnida emessa per 1 u per plirs mais e mez ubain a vista, vegnan ils mais entirs quintads l' emprim. 
^3 Sche la scadenza è fixada per il cumenzament, per mez u per la fin d' in mais, scada la cambiala l' emprim, il quindeschavel u l' ultim di dal mais. 
^4 Las noziuns « 8 dis» u « 15 dis» na signifitgeschan betg 1 u 2 emnas, mabain 8 u 15 dis cumplains. 
^5 La noziun « mez mais» vul dir 15 dis. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1027
Art. 1027 
5. Calculaziun dal temp tenor il stil vegl 
^1 Sch' ina cambiala sto vegnir pajada in tschert di en in lieu, dal qual il chalender divergescha dal chalender dal lieu d' emissiun, è il chalender dal lieu da pajament decisiv per il di da scadenza. 
^2 Sch' ina cambiala, ch' è tratga tranter dus lieus che han differents chalenders, è pajabla in tschert temp suenter il di d' emissiun, vegn il di d' emissiun convertì en il di che correspunda al di dal chalender dal lieu da pajament e sin questa basa vegn alura calculà il di da scadenza. 
^3 Las prescripziuns da l' alinea precedent vegnan applitgadas correspundentamain per calcular ils termins per la preschentaziun da cambialas. 
^4 Las prescripziuns da quest artitgel na vegnan betg applitgadas, sch' i resulta tras ina remartga en la cambiala u autramain tras il cuntegn da quella ch' insatge auter era intenziunà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1028
Art. 1028 
1. Preschentaziun per il pajament 
^1 Il possessur d' ina cambiala ch' è pajabla in tschert di u in tschert temp suenter il di d' emissiun ubain a vista ha da preschentar la cambiala il di da pajament u durant in dals dus lavurdis che suondan. 
^2 La preschentaziun da la cambiala ad in post da rendaquint ch' è renconuschì da la banca naziunala svizra è equivalenta a la preschentaziun per il pajament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1029
Art. 1029 
2. Dretg da survegnir ina quittanza. Pajament parzial 
^1 Cunter pajament po il trassà pretender dal possessur da surdar la cambiala quittada. 
^2 Il possessur na dastga betg refusar in pajament parzial. 
^3 En cas d' in pajament parzial po il trassà pretender ch' il pajament parzial vegnia inditgà sin la cambiala e ch' el survegnia ina quittanza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1030
Art. 1030 
3. Pajament anticipà e pajament a la scadenza 
^1 Il possessur da la cambiala n' è betg obligà d' acceptar il pajament avant sia scadenza. 
^2 Il trassà che paja avant la scadenza, fa quai sin atgna ristga. 
^3 Tgi che paja il mument da la scadenza, vegn deliberà da sia obligaziun, nun ch' ins al possia rinfatschar mala fai u gronda negligientscha. El è obligà da controllar la regularitad da la cuntinuitad dals indossaments, dentant betg las suttascripziuns dals indossants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1031
Art. 1031 
4. Pajament en valuta estra 
^1 Sche la cambiala è emessa en in valuta che na vala betg al lieu da pajament, po la summa da la cambiala vegnir pajada en la valuta dal pajais tenor sia valur ch' ella ha il di da scadenza. Sch' il debitur retardescha il pajament, po il possessur decider, sche la summa da la cambiala duai vegnir convertida en la valuta dal pajais tenor il curs dal di da scadenza u tenor quel dal di da pajament. 
^2 La valur da la valuta estra vegn fixada tenor l' isanza commerziala dal lieu da pajament. L' emittent po dentant fixar en la cambiala che la summa che sto vegnir pajada vegnia calculada tenor il curs inditgà en la cambiala. 
^3 Las prescripziuns dals emprims dus alineas na vegnan betg applitgadas, sche l' emittent ha fixà il pajament en ina tscherta valuta inditgada ( remartga da pajament effectiv en ina valuta estra). 
^4 Sche la summa è inditgada en ina spezia da daners che ha la medema denominaziun en il pajais d' emissiun, però in' autra valur ch' en il pajais da pajament, vegni supponì che l' indicaziun sa refereschia al daner dal lieu da pajament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1032
Art. 1032 
5. Deposit 
Sche la cambiala na vegn betg preschentada per il pajament entaifer il termin fixà en l' artitgel 1028, po il debitur deponer la summa da la cambiala tar l' autoritad cumpetenta sin donn e cust dal possessur da la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1033
Art. 1033 
1. Regress dal possessur 
^1 Il possessur po prender regress sin l' indossant, sin l' emittent e sin ils auters obligads a la cambiala il mument da la scadenza da la cambiala, sche quella n' è betg vegnida pajada. 
^2 Il medem dretg ha il possessur gia avant la scadenza: 
1. sche l' acceptaziun è vegnida refusada per part u dal tuttafatg; 
2. sch' igl è vegnì declerà il concurs sin la facultad dal trassà, ch' el haja acceptà u refusà la cambiala, u sch' il trassà ha er mo suspendì ses pajaments u sch' ina execuziun sfurzada cunter sia facultad è vegnida fatga senza success; 
3. sch' igl è vegnì declerà il concurs sin la facultad da l' emittent d' ina cambiala che n' è betg acceptabla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1034
Art. 1034 
2. Protesta 
a. Termins e pretensiuns 
^1 La refusa da l' acceptaziun e dal pajament sto vegnir constatada tras in document public ( protesta pervia da mancanza d' acceptaziun u pervia da mancanza da pajament). 
^2 La protesta pervia da mancanza d' acceptaziun sto vegnir fatga entaifer il termin che vala per preschentar l' acceptaziun. Sche la cambiala è - en il cas previs en l' artitgel 1014 alinea 1 - vegnida preschentada per l' emprima giada l' ultim di dal termin, po la protesta vegnir fatga anc il di suenter. 
^3 En cas d' ina cambiala ch' è pajabla in tschert di u in tschert temp suenter il di d' emissiun ubain a vista sto la protesta pervia da mancanza da pajament vegnir fatga durant in dals dus lavurdis che suondan il di da pajament. En cas d' ina cambiala a vista sto la protesta pervia da mancanza da pajament vegnir fatga entaifer ils medems termins ch' èn previs en l' alinea precedent per la protesta pervia da mancanza d' acceptaziun. 
^4 Sch' igl è vegnì fatg ina protesta pervia da mancanza d' acceptaziun, na dovri ni la preschentaziun per il pajament ni la protesta pervia da mancanza da pajament. 
^5 Sch' il trassà, ch' el haja acceptà u refusà la cambiala, ha sistì ses pajaments u sch' ina execuziun sfurzada cunter sia facultad è vegnida fatga senza success, po il possessur prender regress mo, suenter che la cambiala è vegnida preschentada al trassà per il pajament e suenter ch' igl è vegnida fatga ina protesta. 
^6 Sch' igl è vegnì declerà il concurs sin la facultad dal trassà, ch' el haja acceptà u refusà la cambiala, u sin la facultad da l' emittent d' ina cambiala che n' è betg acceptabla, basti per exequir il dretg da regress ch' i vegnia preschentada la decisiun giudiziala davart la decleraziun dal concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1035
Art. 1035 
b. Cumpetenza 
La protesta sto vegnir fatga d' in funcziunari da documentaziun u d' in uffizi ch' è autorisà da far quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1036
Art. 1036 
c. Cuntegn 
^1 La protesta cuntegna: 
1. il num da la persuna u da la firma, per la quala u cunter la quala i vegn fatg la protesta; 
2. l' indicaziun che la persuna u che la firma, cunter la quala i vegn fatg la protesta, saja vegnida envidada senza success d' ademplir la prestaziun che deriva da la cambiala u ch' ella na saja betg stada da chattar u ch' i na saja betg stà pussaivel d' eruir ses local da fatschenta u sia abitaziun; 
3. l' indicaziun dal lieu e dal di che l' appel è vegnì fatg u è vegnì empruvà senza success; 
4. la suttascripziun da la persuna u da l' uffizi che fa la protesta. 
^2 Sch' i vegn prestà in pajament parzial, sto quai vegnir menziunà en la protesta. 
^3 Sch' il trassà, al qual la cambiala è vegnida preschentada per l' acceptaziun, pretenda che la cambiala vegnia preschentada ina segunda giada il proxim di, sto er quai vegnir menziunà en la protesta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1037
Art. 1037 
d. Furma 
^1 La protesta sto vegnir fatga sin in fegl spezial che vegn collià cun la cambiala. 
^2 Sche la protesta vegn fatga cun preschentar plirs exemplars da la medema cambiala u cun preschentar l' original ed ina copia, basti da colliar la protesta cun in dals exemplars u cun l' original da la cambiala. 
^3 Sin ils auters exemplars u sin la copia stoi vegnir remartgà che la protesta sa chattia sin in dals auters exemplars u sin l' original da la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1038
Art. 1038 
e. En cas d' ina acceptaziun parziala 
Sche la cambiala è vegnida acceptada mo per ina part da sia summa e sche quai è il motiv per far ina protesta, sto vegnir fatga ina copia da la cambiala e la protesta sto vegnir nudada sin quella. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1039
Art. 1039 
f. Cunter pliras persunas 
Sch' ina prestaziun che deriva da la cambiala sto vegnir pretendida da plirs obligads, basta in sulet document per las diversas protestas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1040
Art. 1040 
g. Copia dal document da protesta 
^1 Il funcziunari da documentaziun u l' uffizi che fa la protesta ha da far ina copia dal document da la protesta. 
^2 Sin questa copia ston vegnir inditgads: 
1. l' import da la cambiala; 
2. la scadenza; 
3. il lieu e la data da l' emissiun da la cambiala; 
4. l' emittent da la cambiala, il trassà sco er il num da la persuna u da la firma, a la quala u a l' ordra da la quala il pajament sto vegnir fatg; 
5. il num da la persuna u da la firma che ha da far il pajament, sch' ella n' è betg identica cun il trassà; 
6. ils pajaders en cas d' urgenza ed ils acceptaders per intervenziun. 
^3 Ils funcziunaris da documentaziun u ils uffizis che fan la protesta han da tegnair en salv las copias dals documents da protesta en in urden cronologic. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1041
Art. 1041 
h. Protesta manglusa 
Sche la protesta è vegnida suttascritta d' in funcziunari da documentaziun u d' in uffizi cumpetent, è ella valaivla er, sch' ella n' è betg vegnida fatga tenor las prescripziuns u sche las indicaziuns ch' èn cuntegnidas en la protesta n' èn betg correctas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1042
Art. 1042 
3. Infurmaziun 
^1 Il possessur sto infurmar ses indossant direct e l' emittent che l' acceptaziun u ch' il pajament na saja betg vegnì fatg, e quai entaifer ils 4 lavurdis che suondan il di da l' inoltraziun da la protesta u che suondan il di da la preschentaziun en cas da la remartga « senza spesas» sin la cambiala. Mintga indossant sto infurmar l' indossant precedent - e quai entaifer 2 lavurdis suenter avair retschavì l' infurmaziun - d' avair retschavì l' infurmaziun, e communitgar a quel ils nums e las adressas da quels che l' han dà l' infurmaziun precedenta ed uschia vinavant en la successiun fin a l' emittent. Ils termins curran cun il retschaviment da l' infurmaziun precedenta. 
^2 Sch' i vegn, confurm a l' alinea precedent, dada l' infurmaziun ad ina persuna che ha suttascrit la cambiala, sto la medema infurmaziun vegnir dada a ses avallant entaifer il medem termin. 
^3 Sch' in indossant n' ha betg inditgà sia adressa u l' ha inditgada en moda illegibla, basti d' infurmar ses indossant precedent. 
^4 L' infurmaziun po vegnir dada en mintga autra furma, er cun simplamain turnentar la cambiala. 
^5 Tgi ch' è obligà da dar l' infurmaziun, sto cumprovar ch' el haja fatg quai entaifer il termin prescrit. Il termin vala sco observà, sch' ina brev che cuntegna l' infurmaziun è vegnida surdada a la posta entaifer quest termin. 
^6 Tgi che tralascha d' infurmar a temp, na perda betg il regress; el stat bun per il donn che resulta tras sia negligientscha, dentant mo fin a l' autezza da la summa da la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1043
Art. 1043 
4. Dispensa da la protesta 
^1 L' emittent sco er mintga indossant u mintga avallant po, cun la remartga « senza spesas», « senza protesta» u cun ina remartga equivalenta che vegn scritta sin la cambiala e che vegn suttascritta deliberar il possessur da l' obligaziun da far - per exequir il regress - protesta pervia da mancanza d' acceptaziun u pervia da mancanza da pajament. 
^2 La remartga na deliberescha betg il possessur da l' obligaziun da preschentar la cambiala a temp e da dar las infurmaziuns ch' èn necessarias. La cumprova ch' il termin na saja betg vegnì observà sto prestar quel che fa questa rinfatscha al possessur. 
^3 Sche la remartga è vegnida agiunta da l' emittent, ha ella effect vers tut ils obligads a la cambiala; sch' ella è vegnida agiunta d' in indossant u d' in avallant, ha ella effect mo vers quels. Sch' in possessur lascha far protesta malgrà la remartga ch' è vegnida agiuntada da l' emittent, ha el da purtar ils custs. Sche la remartga è vegnida agiuntada d' in indossant u d' in avallant, èn tut ils obligads a la cambiala obligads d' indemnisar ils custs d' ina protesta ch' è vegnida fatga malgrà quai. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1044
Art. 1044 
5. Responsabladad solidarica dals obligads a la cambiala 
^1 Tut tgi che ha emess, acceptà u indossà ina cambiala ubain l' ha munida cun ina decleraziun da garanzia, stat bun vers il possessur sco debitur general. 
^2 Il possessur ha il dretg da proceder cunter tut quellas persunas, individualmain u collectivamain, senza stuair observar la successiun, en la quala ellas èn s' obligadas. 
^3 Il medem dretg ha mintga obligà a la cambiala che l' ha pajada. 
^4 Cun far valair il dretg cunter in obligà a la cambiala na perda il possessur betg ses dretg vers ils auters obligads a la cambiala, er betg vers quels obligads a la cambiala che suondan quel obligà a la cambiala, cunter il qual el è procedì l' emprim. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1045
Art. 1045 
6. Cuntegn dal regress 
a. Dal possessur 
^1 Il possessur po pretender sin via dal regress: 
1. la summa da la cambiala betg acceptada u betg pajada, inclusiv ils tschains ch' èn eventualmain vegnids fixads; 
2. ils tschains per ina tariffa da 6 pertschient dapi il di da scadenza; 
3. ils custs da la protesta e da las infurmaziuns sco er las autras expensas; 
4. ina provisiun da maximalmain 1 / 3 pertschient. 
^2 Sch' i vegn prendì regress avant la scadenza, vegnan ils tschains deducids da la summa da la cambiala. Quests tschains vegnan calculads sin basa da la tariffa da discont publitgada uffizialmain ( tariffa da la banca naziunala svizra) che vala il di dal regress al domicil dal possessur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1046
Art. 1046 
b. Dal pajader 
Tgi che ha pajà la cambiala, po pretender da quels che han suttascrit la cambiala avant el: 
1. l' import entir ch' el ha pajà; 
2. ils tschains da quest import per la tariffa da 6 pertschient dapi il di dal pajament; 
3. sias expensas; 
4. ina provisiun da maximalmain 2 permilli. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1047
Art. 1047 
c. Dretg da consegnar la cambiala, la protesta e la quittanza 
^1 Mintga obligà a la cambiala, cunter il qual i vegn prendì u i po vegnir prendì regress, ha il dretg da pretender - cunter pajament da la summa da regress - che la cambiala al vegnia consegnada cun la protesta e cun il quint quittà. 
^2 Mintga indossant che ha pajà la cambiala po stritgar ses indossament e quels dals indossants posteriurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1048
Art. 1048 
d. En cas d' ina acceptaziun parziala 
En cas d' in regress suenter in' acceptaziun parziala po quel che ha pajà la part da la summa betg pajada pretender che quai vegnia inditgà sin la cambiala e ch' el survegnia ina quittanza per ses pajament. Il possessur al sto plinavant consegnar ina copia legalisada da la cambiala e la protesta per pussibilitar ulteriurs regress. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1049
Art. 1049 
e. Cambiala retratga 
^1 Tgi che il dretg da far in regress, po, pervia da mancanza d' ina remartga cuntraria, prender il regress tras quai ch' el tira sin l' in da ses precedents ina nova cambiala ( cambiala retratga) a vista ch' è pajabla al domicil da quest precedent. 
^2 La cambiala retratga cumpiglia - ultra dals imports ch' èn inditgads en ils artitgels 1045 e 1046 - la taxa d' intermediaziun e la taxas da bul per la cambiala retratga. 
^3 Sche la cambiala retratga vegn tratga dal possessur, sa drizza l' autezza da la summa da la cambiala tenor il curs ch' ina cambiala a vista ha, ch' è vegnida tratga dal lieu, nua che la cambiala originala era pajabla, sin il lieu da domicil dal garant. Sche la cambiala retratga vegn tratga d' in indossant, sa drizza l' autezza da la summa da la cambiala tenor il curs ch' ina cambiala a vista ha, ch' è vegnida tratga dal lieu da domicil da l' emittent da la cambiala retratga sin il lieu da domicil dal garant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1050
Art. 1050 
7. Pregiudicaziun 
a. En general 
^1 Tralaschond ils termins 
per preschentar ina cambiala ch' è vegnida emessa a vista u a vista per in tschert temp, 
per far protesta pervia da mancanza d' acceptaziun u pervia da mancanza da pajament, 
per preschentar ina cambiala per il pajament en cas da la remartga « senza spesas» 
perda il possessur ses dretgs cunter ils indossants, cunter l' emittent e cunter tut ils auters obligads a la cambiala, cun excepziun da l' acceptader. 
^2 Sch' il possessur tralascha il termin che vegn prescrit da l' emittent per la preschentaziun per l' acceptaziun, perda el il dretg da prender regress pervia da mancanza d' acceptaziun e pervia da mancanza da pajament, nun ch' i resultia tras la formulaziun da la remartga che l' emittent haja mo vulì excluder la responsabladad per l' acceptaziun. 
^3 Sch' il termin per la preschentaziun è cuntegnì en in indossament, po mo l' indossant sa basar sin quel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1051
Art. 1051 
b. Forza superiura 
^1 Sch' in obstachel betg surmuntabel ( prescripziun legala d' in stadi u auter cas da forza superiura) impedescha da preschentar la cambiala u da far protesta a temp, vegnan prolungads ils termins ch' èn fixads per quests acts. 
^2 Il possessur è obligà d' infurmar immediatamain ses indossant precedent direct davart il cas da forza superiura e da menziunar sin la cambiala u sin in' agiunta il di ed il lieu da l' infurmaziun sco er da munir quella cun sia suttascripziun; dal rest vegnan applitgadas las prescripziuns da l' artitgel 1042. 
^3 Sche la forza superiura croda davent, sto il possessur preschentar la cambiala immediatamain per l' acceptaziun u per il pajament ed eventualmain laschar far protesta. 
^4 Sche la forza superiura dura pli che 30 dis suenter la scadenza, poi vegnir prendì regress senza ch' i dovria la preschentaziun u la protesta. 
^5 En cas da cambialas ch' èn vegnidas emessas a vista u a vista per in tschert temp curra il termin da 30 dis a partir dal di ch' il possessur ha infurmà ses indossant precedent davart il cas da forza superiura; questa infurmaziun po vegnir fatga gia avant ch' il termin da preschentaziun scadia. En cas da cambialas ch' èn vegnidas emessas a vista per in tschert temp vegn il termin da 30 dis prolungà per il termin da vista ch' è inditgà en la cambiala. 
^6 Fatgs dal tuttafatg persunals che pertutgan il possessur u quel ch' è incumbensà da preschentar la cambiala u da far protesta, na valan betg sco cas da forza superiura. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1052
Art. 1052 
c. Enritgiment nungiustifitgà 
^1 Uschenavant che l' emittent d' ina cambiala e che l' acceptader èn s' enritgids nungiustifitgadamain sin donn e cust dal possessur da la cambiala, èn els obligads vers quel, er sche l' obligaziun che sa basa sin la cambiala è extinguida en consequenza da prescripziuns e pervia da la tralaschada d' acts che vegnan prescrits da la lescha per mantegnair ils dretgs che derivan da la cambiala. 
^2 Il plant pervia d' enritgiment nungiustifitgà po er vegnir purtà cunter il trassà, cunter il domiciliatari e cunter la persuna u cunter la firma, per il quint da la quala l' emittent ha tratg la cambiala. 
^3 In tal plant na po dentant betg vegnir purtà cunter ils indossants, dals quals l' obligaziun che sa basa sin la cambiala è extinguida. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1053
Art. 1053 
^1 Sch' igl è vegnì declerà il concurs da l' emittent d' ina cambiala, vegn in' eventuala pretensiun da dretg civil da quel cunter il trassà pertutgant la restituziun da la garanzia u pertutgant il rembursament d' imports ch' èn vegnids scrits buns transferida sin il possessur da la cambiala. 
^2 Sche l' emittent declera sin la cambiala, ch' el cedia ses dretgs che derivan da la garanzia, tutgan quels al possessur respectiv da la cambiala. 
^3 Uschespert ch' il concurs è publitgà u uschespert che la cessiun è vegnida annunziada al trassà, dastga quel far il pajament mo al possessur ch' è legitimà duaivlamain, e quai cunter la restituziun da la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1054
Art. 1054 
1. Prescripziuns generalas 
^1 L' emittent sco er mintga indossant u avallant po inditgar ina persuna ch' è pronta dad acceptar u da pajar en cas d' urgenza. 
^2 Cun las premissas che vegnan inditgadas qua sutvart po la cambiala vegnir acceptada u pajada d' ina persuna ch' intervegn a favur da mintga obligà a la cambiala, cunter il qual i po vegnir prendì regress. 
^3 La persuna che accepta u che paja po esser mintga terza persuna, er il trassà, sco er mintga persuna ch' è gia obligada a la cambiala, cun excepziun da la persuna ch' accepta. 
^4 Tgi che accepta u tgi che paja sco intervegnider è obligà d' infurmar l' obligà a la cambiala, per il qual el intervegn, entaifer 2 lavurdis. Sch' el n' observa betg quest termin, stat el bun per il donn ch' è vegnì chaschunà da sia negligientscha, dentant mo fin a l' autezza da la summa da la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1055
Art. 1055 
2. Acceptaziun per intervenziun 
a. Premissas. Posiziun dal possessur 
^1 L' acceptaziun per intervenziun po vegnir fatga en tuts cas, en ils quals il possessur d' ina cambiala po prender regress avant la scadenza da quella, nun ch' i sa tractia d' ina cambiala che n' è betg acceptabla. 
^2 Sch' igl è inditgada sin la cambiala ina persuna che duai acceptar u pajar al lieu da pajament en cas d' urgenza, po il possessur mo prender regress avant la scadenza sin quel che ha agiunta l' adressa d' urgenza u sin ses sutsegnaders successurs, sch' el ha preschentà la cambiala a la persuna ch' è inditgada en l' adressa d' urgenza, ed en cas che quella refusa l' acceptaziun, sch' el ha laschà constatar la refusa tras ina protesta. 
^3 En ils auters cas d' intervenziun po il possessur refusar l' acceptaziun per intervenziun. Sch' el la permetta però, perda el il dretg da prender regress avant la scadenza sin quel, per il qual l' acceptaziun è vegnida dada e sin ils sutsegnaders successurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1056
Art. 1056 
b. Furma 
L' acceptaziun per intervenziun vegn inditgada sin la cambiala; ella sto vegnir suttascritta da l' intervegnider. En la decleraziun d' acceptaziun stoi vegnir inditgà, per tgi che l' acceptaziun per intervenziun vegn fatga; sch' ina tala indicaziun manca, vala l' acceptaziun per intervenziun per l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1057
Art. 1057 
c. Responsabladad da l' acceptader per intervenziun, effects sin il dretg da prender regress 
^1 L' acceptader per intervenziun stat bun vers il possessur e vers ils indossants posteriurs da quel, a favur dal qual el è intervegnì, e quai en la medema moda e maniera sco quel sez. 
^2 Malgrà l' acceptaziun per intervenziun pon l' obligà a la cambiala, a favur dal qual l' intervenziun è vegnida fatga, e ses garants pretender dal possessur che la cambiala e che eventualmain la protesta sco er ch' in quint quittà vegnian consegnads, e quai restituind l' import inditgà en l' artitgel 1045. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1058
Art. 1058 
3. Pajament per intervenziun 
a. Premissas 
^1 Il pajament per intervenziun è admess per tut ils cas, per ils quals il possessur po prender regress il mument da la scadenza u avant la scadenza. 
^2 Il pajament per intervenziun sto cumpigliar l' entir import che stuess vegnir pajà a l' obligà a la cambiala, per il qual il pajament vegn fatg. 
^3 Il pajament per intervenziun sto vegnir fatg il pli tard il di suenter ch' il termin per far protesta pervia da mancanza da pajament è scadì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1059
Art. 1059 
b. Obligaziun dal possessur 
^1 Sche la cambiala è vegnida acceptada per intervenziun da persunas che han lur domicil al lieu da pajament u sch' igl èn inditgadas persunas che vivan al lieu da pajament e che duessan pajar en cas d' urgenza, sto il possessur preschentar la cambiala a tut questas persunas ed eventualmain laschar far ina protesta, perquai ch' il pajament per intervenziun n' è betg vegnì fatg; quai ha da vegnir fatg il pli tard il di suenter ch' il termin per far protesta è scadì. 
^2 Sche la protesta na vegn betg fatga a temp, vegnan quel che ha inditgà l' adressa d' urgenza u per il qual la cambiala è vegnida acceptada, ed ils indossants posteriurs liberads da lur obligaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1060
Art. 1060 
c. Consequenzas da la refusa 
Sch' il possessur refusa il pajament per intervenziun, perda el il regress sin quels che fissan vegnids libers da lur obligaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1061
Art. 1061 
d. Dretg da consegnar la cambiala, la protesta e la quittanza 
^1 Il pajament per intervenziun sto vegnir confermà sin la cambiala cun ina quittanza che ha d' inditgar, per tgi ch' igl è vegni pajà. Sche questa indicaziun manca, vegni supponì ch' il pajament saja vegnì fatg a favur da l' emittent. 
^2 La cambiala ed ina eventuala protesta ston vegnir consegnadas al pajader per intervenziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1062
Art. 1062 
e. Transferiment dals dretgs dal possessur, plirs pajaments per intervenziun 
^1 Quel che paja per intervenziun acquista ils dretgs che resultan tras la cambiala cunter l' obligà a la cambiala, per il qual el ha pajà, e cunter las persunas che stattan bunas vers quel concernent la cambiala. El na po dentant betg indossar vinavant la cambiala. 
^2 Ils indossants posteriurs da l' obligà a la cambiala, per il qual igl è vegnì pajà, vegnan libers da lur obligaziuns. 
^3 Sche pliras persunas offran il pajament per intervenziun, vegn quella preferida che liberescha cun ses pajament il dumber il pli grond d' obligads a la cambiala. Tgi che paja sapientivamain per intervenziun cuntrari a questa disposiziun, perda il regress sin quels che fissan uschiglio vegnids libers da lur obligaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1063
Art. 1063 
1. Duplicats 
a. Dretg da plirs duplicats 
^1 La cambiala po vegnir emessa en plirs exemplars sumegliants ( duplicats). 
^2 Quests duplicats ston esser numerads successivamain en il text da mintga document; cas cuntrari vala mintga emissiun sco cambiala individuala. 
^3 Mintga possessur d' ina cambiala po pretender sin ses custs la consegna da plirs duplicats, nun ch' i resultia tras la cambiala ch' ella saja vegnida emessa en in sulet exemplar. Per quest intent ha il possessur da sa drizzar a ses indossant direct, il qual sto da sia vart er sa drizzar a ses indossant ed uschia vinavant en la successiun fin a l' emittent. Ils indossants èn obligads da repeter lur indossaments sin ils duplicats. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1064
Art. 1064 
b. Relaziuns dals duplicats tranter els 
^1 Sch' in duplicat vegn pajà, extinguan ils dretgs da tut ils auters duplicats, e quai er, sche quels na cuntegnan betg la remartga ch' els perdian lur valaivladad, sch' in dad els vegn pajà. Il trassà resta dentant obligà per mintga duplicat acceptà ch' el n' ha betg survegnì enavos. 
^2 Sch' in indossant ha transferì ils duplicats a pliras persunas, stattan el e ses indossants posteriurs buns per tut ils duplicats che portan lur suttascripziun e che n' èn betg vegnids restituids. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1065
Art. 1065 
c. Remartga d' acceptaziun 
^1 Tgi che trametta in duplicat per l' acceptaziun, ha d' inditgar sin ils auters duplicats il num da la persuna che ha survegnì il duplicat tramess. Quella è obligada d' al consegnar al possessur legitim d' in auter duplicat. 
^2 Sche la consegna vegn refusada, po il possessur prender regress mo, sch' el ha laschà constatar cun ina protesta: 
1. ch' il duplicat ch' è vegnì tramess per l' acceptaziun n' al saja betg vegnì consegnà sin sia dumonda; 
2. che l' acceptaziun u ch' il pajament na saja er betg stà da survegnir sin in auter duplicat. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1066
Art. 1066 
2. Copias 
a. Furma ed effects 
^1 Mintga possessur d' ina cambiala è autorisà da far copias da quella. 
^2 La copia sto reproducir exactamain il text original cun ils indossaments e cun tut las autras remartgas che sa chattan sin quel. La copia sto inditgar, fin nua ch' ella tanscha. 
^3 La copia po vegnir indossada e munida cun ina decleraziun da garanzia en la medema moda e maniera e cun ils medems effects sco l' original. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1067
Art. 1067 
b. Consegna da l' original 
^1 La copia sto inditgar il conservader dal document original. Quel è obligà da consegnar il document original al possessur legitim da la copia. 
^2 Sche la consegna vegn refusada, po il possessur prender regress sin ils indossants da la copia e sin quels che han dà ina decleraziun da garanzia sin la copia, però mo, sch' el ha laschà constatar cun ina protesta ch' il titel original n' al saja betg vegnì consegnà sin sia dumonda. 
^3 Sch' il document original cuntegna suenter l' ultim indossament ch' è vegnì fatg, avant che la copia è vegnida reproducida, la remartga « da qua davent valan indossaments mo pli sin la copia» u ina remartga equivalenta, è in indossament, ch' è vegnì mess posteriuramain sin il document original, nunvalaivel. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1068
Art. 1068 
Sch' il text d' ina cambiala vegn midà, stattan quels buns confurm al text midà che han mess lur suttascripziun sin la cambiala suenter ch' il text è vegnì midà. Tgi che ha suttascrit avant la midada, stat bun tenor il text oriund. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1069
Art. 1069 
1. Termins 
^1 Ils dretgs or da la cambiala cunter l' acceptader suranneschan suenter 3 onns a partir dal di da scadenza. 
^2 Ils dretgs dal possessur cunter ils indossants e cunter l' emittent suranneschan suenter 1 onn a partir dal di ch' igl è vegnì fatg protesta a temp u - en cas da la remartga « senza spesas» - a partir dal di da scadenza. 
^3 Ils dretgs d' in indossant cunter auters indossants e cunter l' emittent suranneschan suenter 6 mais a partir dal di, il qual l' indossant ha pajà la cambiala u dal di, il qual il plant da regress è vegnì inoltrà cunter el. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1070
Art. 1070 
2. Interrupziun 
a. Motivs 
La surannaziun vegn interrutta cun l' inoltraziun dal plant, cun l' inoltraziun da la dumonda da scussiun, cun la denunzia da la dispita u cun l' inoltraziun da las pretensiuns en cas da concurs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1071
Art. 1071 
b. Effects 
^1 L' interrupziun da la surannaziun ha in effect mo per l' obligà a la cambiala, en resguard dal qual l' interrupziun è vegnida fatga. 
^2 Cun l' interrupziun da la surannaziun cumenza a currer ina nova surannaziun che ha la medema durada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1072
Art. 1072 
1. Mesiras preventivas 
^1 Tgi che ha pers ina cambiala en ina maniera u l' autra, po pretender dal derschader, ch' i vegnia scumandà al trassà da pajar la cambiala. 
^2 2 Cun il scumond da pajar dat il derschader al trassà il dretg da depositar la summa da la cambiala il di che quella scada, ed el fixescha il lieu dal deposit. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1073
Art. 1073 
2. Possessur enconuschent 
^1 Sch' il possessur da la cambiala è enconuschent, fixescha il derschader in termin adequat per il petent per purtar plant sin restituziun da la cambiala. 
^2 Sch' il petent na porta betg plant entaifer quest termin, abolescha il derschader il scumond da pajar ch' è vegnì relaschà per il trassà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1074
Art. 1074 
3. Possessur nunenconuschent 
a. Obligaziuns dal petent 
^1 Sch' il possessur da la cambiala n' è betg enconuschent, pon ins pretender che la cambiala vegnia annullada. 
^2 Tgi che pretenda l' annullaziun, sto far valair crediblamain d' esser il possessur da la cambiala e dad avair pers quella; el sto u preschentar ina copia da la cambiala u far indicaziuns essenzialas davart ses cuntegn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1075
Art. 1075 
b. Introducziun da l' invitaziun 
Sch' il derschader è da l' avis che la preschentaziun dal petent concernent l' anteriur possess e concernent la perdita da la cambiala saja credibla, pretenda el dal possessur - cun ina communicaziun publica - da preschentar la cambiala entaifer in tschert termin, cas cuntrari vegn annullada la cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1076
Art. 1076 
c. Termins 
^1 Il termin per preschentar la cambiala dura almain 3 mais e maximalmain 1 onn. 
^2 Il derschader n' è però betg lià a la durada minimala da 3 mais, sche la surannaziun d' ina cambiala scadida entrass avant la scadenza da quest termin. 
^3 En cas da cambialas scadidas curra il termin a partir da l' emprim di da la publicaziun, en cas da cambialas betg anc scadidas a partir dal di da scadenza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1077
Art. 1077 
d. Publicaziun 
^1 La pretensiun da preschentar la cambiala sto vegnir publitgada trais giadas en il Fegl uffizial svizzer da commerzi. 
^2 En cas spezials po il derschader procurar anc en in' autra moda per ina publicaziun adequata. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1078
Art. 1078 
4. Effect 
a. En cas che la cambiala vegn preschentada 
^1 Sch' i vegn preschentada la cambiala ch' è ida a perder, fixescha il derschader in termin per il petent per purtar plant sin restituziun da la cambiala. 
^2 Sch' il petent na porta betg plant entaifer quest termin, restituescha il derschader la cambiala ed abolescha il scumond da pajar ch' è vegnì dà al trassà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1079
Art. 1079 
b. En cas che la cambiala na vegn betg preschentada 
^1 Sche la cambiala ch' è ida a perder na vegn betg preschentada entaifer il termin fixà, l' ha il derschader dad annullar. 
^2 Suenter l' annullaziun da la cambiala po il petent anc far valair ses dretgs or da la cambiala cunter l' acceptader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1080
Art. 1080 
5. Disposiziuns giudizialas 
^1 Il derschader po obligar l' acceptader gia avant l' annullaziun da la cambiala da depositar la summa da la cambiala u schizunt da la pajar cunter ina garanzia. 
^2 La summa da la garanzia stat buna vers quel che ha acquistà la cambiala da buna fai. Ella vegn libra, sche la cambiala vegn annullada u sche las pretensiuns vers quella extinguan en autra maniera. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1081
Art. 1081 
1. Disposiziuns concernent ils termins 
a. Firads 
^1 Sche la cambiala scada ina dumengia u in auter firà uffizial, po il pajament vegnir pretendì pir il proxim lavurdi. Er tut ils auters acts en connex cun la cambiala, en spezial la preschentaziun per l' acceptaziun e la protesta, pon mo vegnir exequids in lavurdi. 
^2 Sche l' ultim di d' in termin, entaifer il qual in da quests acts sto vegnir exequì, croda sin ina dumengia u sin in auter firà uffizial, vegn il termin prolungà fin al proxim lavurdi. Firads che han lieu en il decurs d' in termin vegnan dumbrads tar la calculaziun dal termin. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1082
Art. 1082 
b. Calculaziun dals termins 
Tar la calculaziun dals termins legals u dals termins fixads en la cambiala na vegn betg dumbrà il di, ch' il termin cumenza a currer. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1083
Art. 1083 
c. Exclusiun da dis da respect 
Renconuschids na vegnan ni dis da respect legals ni dis da respect giudizials. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1084
Art. 1084 
2. Lieu, nua che acts che concernan la cambiala vegnan exequids 
^1 La preschentaziun per l' acceptaziun u per il pajament, la protesta, la dumonda per la consegna d' in duplicat da la cambiala sco er tut ils ulteriurs acts ch' èn d' exequir tar ina tscherta persuna ston vegnir fatgs en il local da fatschenta da questa persuna u, per mancanza d' in tal local, en sia abitaziun. 
^2 Il local da fatschenta u l' abitaziun sto vegnir eruì minuziusamain. 
^3 Sch' ina retschertga tar l' autoritad da polizia u tar l' uffizi postal dal lieu n' ha dentant gì nagin success, na dovri betg ulteriuras retschertgas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1085
Art. 1085 
3. Suttascripziun cun agen maun, suttascripziun da tschorvs 
^1 Decleraziuns da cambiala ston esser suttascrittas cun agen maun. 
^2 La suttascripziun na po betg vegnir remplazzada cun ina reproducziun da l' atgna scrittira sin via mecanica, cun segns da maun, er sch' els èn legalisads, u cun ina documentaziun publica. 
^3 La suttascripziun d' ina persuna tschorva sto esser legalisada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1086
Art. 1086 
1. L' abilitad da s' obligar cun ina cambiala 
^1 L' abilitad d' ina persuna da s' obligar cun ina cambiala u cun titels a l' ordra sa drizza tenor il dretg da ses pajais naziunal. Sche quest dretg declera il dretg d' in auter pajais sco decisiv, sto vegnir applitgà quest ultim dretg. 
^2 Tgi che n' è betg abel da s' obligar cun ina cambiala tenor il dretg inditgà en l' alinea precedent, vegn tuttina obligà valaivlamain, sche la suttascripziun è vegnida dada en il territori d' in pajais, tenor il dretg dal qual el fiss abel da s' obligar cun ina cambiala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1087
Art. 1087 
2. Furma e termins per decleraziuns da cambiala 
a. En general 
^1 La furma d' ina decleraziun da cambiala sa drizza tenor il dretg dal pajais, en il territori dal qual la decleraziun è vegnida suttascritta. 
^2 Però, sch' ina decleraziun da cambiala ch' è nunvalaivla tenor las prescripziuns da l' alinea precedent, correspunda al dretg dal pajais, en il territori dal qual ina decleraziun da cambiala posteriura è vegnida suttascritta, na vegn la valaivladad da la decleraziun posteriura betg messa en dumonda pervia da mancanzas formalas da l' emprima decleraziun da cambiala. 
^3 Medemamain è ina decleraziun da cambiala ch' in Svizzer ha fatg a l' exteriur, valaivla en Svizra vers in auter Svizzer, sch' ella satisfa a las pretensiuns formalas dal dretg svizzer. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1088
Art. 1088 
b. Acts per exequir e per mantegnair ils dretgs concernent la cambiala 
La furma da la protesta ed ils termins per far protesta sco er la furma dals ulteriurs acts ch' èn necessaris per exequir e per mantegnair ils dretgs concernent la cambiala, sa drizzan tenor il dretg dal pajais, en il territori dal qual la protesta sto vegnir fatga u l' act sto esser exequì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1089
Art. 1089 
c. Execuziun dal regress 
Ils termins per exequir ils dretgs da regress vegnan determinads per tut ils obligads a la cambiala tras il dretg dal lieu, al qual la cambiala è vegnida emessa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1090
Art. 1090 
3. Effects da las decleraziuns da cambiala 
a. En general 
^1 Ils effects da las decleraziuns d' obligaziun da l' acceptader d' ina cambiala tratga e da l' emittent d' ina atgna cambiala sa drizzan tenor il dretg dal lieu da pajament. 
^2 Ils effects da las ulteriuras decleraziuns da cambiala sa drizzan tenor il dretg dal pajais, en il territori dal qual la decleraziun è vegnida suttascritta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1091
Art. 1091 
b. Acceptaziun parziala e pajament parzial 
Il dretg dal lieu da pajament determinescha, sche l' acceptaziun d' ina cambiala tratga po vegnir restrenschida ad ina part da la summa e sch' il possessur è obligà u sch' el n' è betg obligà d' acceptar in pajament parzial. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1092
Art. 1092 
c. Pajament 
Il pajament d' ina cambiala il mument da la scadenza, en spezial la calculaziun dal di da scadenza e dal di da pajament sco er il pajament da cambialas ch' èn vegnidas emessas en valutas estras, sa drizzan tenor il dretg dal pajais, en il territori dal qual la cambiala è pajabla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1093
Art. 1093 
d. Plant pervia d' enritgiment nungiustifitgà 
Il plant pervia d' enritgiment nungiustifitgà cunter il trassà, cunter il domiciliatari e cunter la persuna u cunter la firma, a quint da la quala l' emittent ha tratg la cambiala, sa drizza tenor il dretg dal pajais, en il territori dal qual questas persunas han lur domicil. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1094
Art. 1094 
e. Transferiment da la garanzia 
Il dretg dal lieu d' emissiun determinescha, sch' il possessur d' ina cambiala tratga acquista la pretensiun, per la quala la cambiala è vegnida emessa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1095
Art. 1095 
f. Annullaziun 
Il dretg dal lieu da pajament determinescha las mesiras che ston vegnir prendidas en cas ch' ina cambiala è ida a perder u è vegnida engulada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1096
Art. 1096 
1. Cuntegn da l' atgna cambiala 
L' atgna cambiala cuntegna: 
1. la denominaziun sco cambiala en il text dal document, e quai en la lingua, en la quala el è emess; 
2. l' empermischun da pajar senza cundiziuns ina summa determinada; 
3. l' indicaziun da la scadenza; 
4. l' indicaziun dal lieu da pajament; 
5. il num da quel, al qual u a l' ordra dal qual il pajament duai vegnir fatg; 
6. l' indicaziun dal di e dal lieu da l' emissiun; 
7. la suttascripziun da l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1097
Art. 1097 
2. Mancanza da parts dal cuntegn 
^1 In document, al qual manca ina da las indicaziuns ch' èn vegnidas menziunadas en l' artitgel precedent, na vala betg sco atgna cambiala, cun resalva dals cas designads en ils suandants alineas. 
^2 In' atgna cambiala senza indicaziun da la scadenza vala sco cambiala pajabla a vista. 
^3 Sch' i manca ina indicaziun speziala, vala il lieu d' emissiun sco lieu da pajament ed a medem temp sco domicil da l' emittent. 
^4 In' atgna cambiala senza indicaziun dal lieu d' emissiun vala sco emessa al lieu ch' è inditgà tar il num da l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1098
Art. 1098 
3. Renviament a la cambiala tratga 
^1 Sch' ellas na stattan betg en cuntradicziun cun sia natira, valan per l' atgna cambiala las prescripziuns correspundentas da la cambiala tratga concernent: l' indossament ( art. 1001-1010); la scadenza ( art. 1023-1027); il pajament ( art. 1028-1032); il regress per mancanza da pajament ( art. 1033-1047, 1049-1051); il pajament per intervenziun ( art. 1054, 1058-1062); las copias ( art 1066 e 1067); las midadas ( art. 1068); la surannaziun ( art. 1069-1071); l' annullaziun ( art. 1072-1080); ils firads, la calculaziun dals termins, il scumond dals dis da respect, il lieu, nua che acts che concernan la cambiala vegnan exequids e la suttascripziun ( art. 1081-1085). 
^2 Plinavant valan per l' atgna cambiala las prescripziuns concernent cambialas tratgas ch' èn pajablas tar ina terza persuna u en in lieu different dal domicil dal trassà ( art. 994 e 1017), concernent la remartga da tschains ( art. 995), concernent las divergenzas tar l' indicaziun da la summa da la cambiala ( art. 996), concernent las consequenzas d' ina suttascripziun nunvalaivla ( art. 997) u concernent la suttascripziun d' ina persuna che agescha senza avair l' autorisaziun da represchentanza u che surpassa sias cumpetenzas ( art. 998) e concernent la cambiala en blanco ( art. 1000). 
^3 Per l' atgna cambiala vegnan medemamain applitgadas las prescripziuns concernent la garanzia d' ina cambiala ( art. 1020-1022); en cas da l' artitgel 1021 alinea 4 vala la garanzia d' ina cambiala per l' emittent da l' atgna cambiala, sche la decleraziun n' inditgescha betg, per tgi che la garanzia vegn prestada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1099
Art. 1099 
4. Responsabladad da l' emittent, preschentaziun a vista 
^1 L' emittent d' ina atgna cambiala stat bun en la medema moda e maniera sco l' acceptader d' ina cambiala tratga. 
^2 Atgnas cambialas ch' èn vegnidas emessas a vista per in tschert temp, ston vegnir preschentadas a vista a l' emittent entaifer ils termins ch' èn inditgads en l' artitgel 1013. La vista sto vegnir confermada da l' emittent sin la cambiala, inditgond il di ed agiuntond la suttascripziun. Il termin a vista curra a partir dal di ch' è inditgà sin la cambiala. Sche l' emittent refusa da confermar la data da la vista, sto quai vegnir constatà cun ina protesta ( art. 1015); il termin da vista curra alura a partir dal di da la protesta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1100
Art. 1100 
1. Cuntegn dal schec 
Il schec cuntegna: 
1. la denominaziun sco schec en il text dal document, e quai en la lingua, en la quala el è emess; 
2. il cumond da pajar senza cundiziuns ina summa determinada; 
3. il num da quel che duai pajar ( trassà); 
4. l' indicaziun dal lieu da pajament; 
5. l' indicaziun dal di e dal lieu da l' emissiun; 
6. la suttascripziun da l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1101
Art. 1101 
2. Mancanza da parts dal cuntegn 
^1 In document, al qual manca ina da las indicaziuns ch' èn vegnidas menziunadas en l' artitgel precedent, na vala betg sco schec, cun la resalva dals cas designads en ils suandants alineas. 
^2 Sch' i manca ina indicaziun speziala, vala il lieu inditgà tar il num dal trassà sco lieu da pajament. Sche plirs lieus èn inditgads sper il num dal trassà, è il schec pajabel al lieu ch' è numnà sco l' emprim. 
^3 Sch' i manca ina tala e mintga autra indicaziun, è il schec pajabel al lieu, nua ch' il trassà ha ses domicil principal. 
^4 In schec senza indicaziun dal lieu d' emissiun vala sco emess al lieu ch' è inditgà tar il num da l' emittent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1102
Art. 1102 
3. Obligaziun da pajar passiva 
^1 Sco trassà d' in schec ch' è pajabel en Svizra po vegnir designà mo in banchier. 
^2 In schec tratg sin in' autra persuna vala mo sco ina simpla assegnaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1103
Art. 1103 
4. Necessitad da garanzia 
^1 In schec dastga mo vegnir emess, sche l' emittent posseda in dabun tar il trassà e confurm ad ina cunvegna explicita u taciturna, tenor la quala l' emittent ha il dretg da disponer da quest dabun tras schecs. La valaivladad dal document sco schec na vegn dentant betg pertutgada, sche questas prescripziuns na vegnan betg resguardadas. 
^2 Sche l' emittent po disponer mo d' in import parzial tar il trassà, è il trassà obligà da pajar quest import. 
^3 Tgi che emetta in schec senza esser autorisà da disponer da l' import inditgà tar il trassà, sto pajar al possessur dal schec - ultra dal donn chaschunà - 5 pertschient da l' import betg cuvrì da la summa inditgada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1104
Art. 1104 
5. Exclusiun da l' acceptaziun 
Il schec na po betg vegnir acceptà. Ina remartga d' acceptaziun sin il schec vala sco betg scritta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1105
Art. 1105 
6. Designaziun dal remittent 
^1 Il schec po esser pajabel: ad ina persuna determinada, cun u senza la remartga explicita « a l' ordra»; ad ina persuna determinada, cun la remartga « betg a l' ordra» u cun ina remartga equivalenta; al possessur. 
^2 Il schec a favur d' ina persuna determinada vala sco schec al possessur, sch' el porta la remartga « u al possessur» u ina remartga equivalenta. 
^3 In schec senza indicaziun dal benefizià vala sco schec al possessur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1106
Art. 1106 
7. Remartga da tschains 
Ina remartga da tschains ch' è inserida en il schec vala sco betg scritta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1107
Art. 1107 
8. Lieus da pajament. Schec domicilià 
Il schec po esser pajabel ad ina terza persuna, al domicil dal trassà u en in auter lieu, sche la terza persuna è in banchier. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1108
Art. 1108 
1. Transferibilitad 
^1 Il schec ch' è pajabel ad ina tscherta persuna - ch' el portia la remartga explicita « a l' ordra» u betg - po vegnir transferì tras in indossament. 
^2 Il schec ch' è pajabel ad ina tscherta persuna e che porta la remartga « betg a l' ordra» u ina remartga equivalenta, po vegnir transferì mo en la furma e cun ils effects d' ina cessiun ordinaria. 
^3 L' indossament po er ir a favur da l' emittent u a favur da mintga autra persuna obligada. Questas persunas pon indossar il schec vinavant. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1109
Art. 1109 
2. Cuntegn dal schec 
^1 L' indossament na dastga cuntegnair naginas cundiziuns. Tut las cundiziuns, a las qualas el è suttamess, valan sco betg scrittas. 
^2 In indossament parzial è nunvalaivel. 
^3 In indossament dal trassà è medemamain nunvalaivel. 
^4 In indossament al possessur vala sco indossament en blanco. 
^5 L' indossament al trassà vala mo sco quittanza, nun ch' il trassà haja plirs domicils u pliras filialas e che l' indossament saja fatg per in auter domicil u per in' autra filiala, che sin quel u sin quella ch' il schec è vegnì tratg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1110
Art. 1110 
3. Legitimaziun dal possessur 
Tgi che ha en maun in schec che po vegnir transferì tras in indossament, vala sco possessur legal, uschenavant ch' el cumprova ses dretg cun ina retscha nuninterrutta d' indossaments, e quai er alura, sche l' ultim indossament è in indossament en blanco. Indossaments stritgads ora valan en quest cas sco betg scrits. Sch' in ulteriur indossament suonda in indossament en blanco, vegni supponì che quel che ha sutsegnà quest indossament haja acquistà il schec tras l' indossament en blanco. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1111
Art. 1111 
4. Schec al possessur 
In indossament sin in schec al possessur renda responsabel l' indossant tenor las prescripziuns davart il regress, dentant senza transfurmar il document en in schec a l' ordra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1112
Art. 1112 
5. Schec ch' è ì a perder 
Sch' in anteriur possessur ha pers insaco in schec, è il nov possessur da quel - sch' i saja in schec al possessur u sch' i saja in schec ch' è transferibel tras in indossament ed il possessur cumprova ses dretg tenor l' artitgel 1110 - obligà da consegnar il schec mo, sch' el ha acquistà quel da mala fai u sch' ins po al rinfatschar ina gronda negligientscha a chaschun da l' acquist dal schec. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1113
Art. 1113 
6. Dretgs che derivan da l' indossament suenter la scadenza u suenter la protesta 
^1 In indossament, che vegn mess sin il schec suenter ch' igl è vegnì fatg protesta u suenter ch' ins ha fatg ina constataziun equivalenta u suenter ch' il termin da preschentaziun è scadì, ha mo ils effects d' ina cessiun ordinaria. 
^2 Fin ch' igl è vegnì cumprovà il cuntrari, vegni supponì ch' in indossament betg datà saja vegnì fatg sin il schec avant che far protesta u avant che avair fatg la constataziun equivalenta u avant la scadenza dal termin da preschentaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1114
Art. 1114 
^1 Il pajament da la summa dal schec po vegnir garantì per part u dal tuttafatg tras ina garanzia per schecs. 
^2 Questa garanzia po vegnir prestada d' ina terza persuna, cun excepziun dal trassà, u er d' ina persuna che ha gia mess sia suttascripziun sin il schec. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1115
Art. 1115 
1. Scadenza 
^1 Il schec è pajabel a vista. Tut las indicaziuns cuntrarias valan sco betg scrittas. 
^2 In schec, che vegn preschentà per il pajament avant il di ch' è inditgà sco data d' emissiun, è pajabel il di da la preschentaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1116
Art. 1116 
2. Preschentaziun per il pajament 
^1 In schec, ch' è emess e ch' è pajabel en il medem pajais, sto vegnir preschentà per il pajament entaifer 8 dis. 
^2 In schec, ch' è pajabel en in auter pajais ch' en quel, en il qual el è vegnì emess, sto vegnir preschentà entaifer 20 dis, sch' il lieu d' emissiun e sch' il lieu da pajament sa chattan sin il medem continent, ed entaifer 70 dis, sch' il lieu d' emissiun e sch' il lieu da pajament sa chattan sin differents continents. 
^3 En quest connex valan ils schecs ch' èn vegnids emess en in pajais da l' Europa e ch' èn pajabels en in pajais che cunfina cun la Mar mediterrana sco er ils schecs ch' èn vegnids emess en in pajais che cunfina cun la Mar mediterrana e ch' èn pajabels en in pajais da l' Europa sco schecs, ch' èn emess e ch' èn pajabels sin il medem continent. 
^4 Ils termins menziunads qua survart cumenzan a currer il di ch' è inditgà sin il schec sco di d' emissiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1117
Art. 1117 
3. Calculaziun dal temp tenor il stil vegl 
Sch' in schec è tratg tranter dus lieus che han differents chalenders, vegn il di d' emissiun convertì en il di che correspunda al di dal chalender dal lieu da pajament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1118
Art. 1118 
4. Preschentaziun ad in post da rendaquint 
La preschentaziun dal schec ad in post da rendaquint ch' è renconuschì da la banca naziunala svizra è equivalenta a la preschentaziun per il pajament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1119
Art. 1119 
5. Revocaziun 
a. En general 
^1 Ina revocaziun dal schec ha in effect pir suenter la scadenza dal termin da preschentaziun. 
^2 Sch' il schec n' è betg vegnì revocà, po il trassà pajar er suenter la scadenza dal termin da preschentaziun. 
^3 Sche l' emittent pretenda ch' el u ch' ina terza persuna haja pers il schec, po el scumandar al trassà da far il pajament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1120
Art. 1120 
b. En cas da mort, d' inabilitad d' agir, da concurs 
Sche l' emittent mora, sch' el daventa inabel d' agir u sch' el fa concurs suenter l' emissiun dal schec, n' ha quai betg ina influenza sin l' effect dal schec. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1121
Art. 1121 
6. Examinaziun dals indossaments 
Il trassà, che paja in schec ch' è transferibel tras in indossament, è obligà da controllar la regularitad da la successiun dals indossaments, dentant betg las suttascripziuns dals indossants. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1122
Art. 1122 
7. Pajament en valuta estra 
^1 Sch' il schec è emess en ina valuta che na vala betg al lieu da pajament, po la summa dal schec vegnir pajada en la valuta dal pajais tenor la valur ch' ella ha il di da la preschentaziun. Sch' il pajament na vegn betg fatg il mument da la preschentaziun, po il possessur decider, sche la summa dal schec duai vegnir convertida en la valuta dal pajais tenor il curs dal di da la preschentaziun u tenor quel dal di dal pajament. 
^2 La valur da la valuta estra vegn fixada tenor l' isanza commerziala dal lieu da pajament. L' emittent po dentant fixar en il schec che la summa, che sto vegnir pajada, vegnia convertida tenor il curs inditgà en il schec. 
^3 Las prescripziuns dals emprims dus alineas na vegnan betg applitgadas, sche l' emittent ha fixà ch' il pajament vegnia fatg en ina tscherta valuta ( remartga da pajament effectiv en ina valuta estra). 
^4 Sche la summa dal schec è inditgada en ina spezia da daners che ha en il pajais d' emissiun la medema denominaziun, però in' autra valur ch' en il pajais da pajament, vegni supponì che l' indicaziun sa refereschia a la spezia da daners dal lieu da pajament. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1123
Art. 1123 
1. Schec cruschà 
a. Noziun 
^1 L' emittent sco er mintga possessur dal schec pon cruschar quel cun ils effects previs en l' artitgel 1124. 
^2 Cruschà vegn tras dus stritgs parallels sin la vart davant dal schec. La cruschada po esser generala u speziala. 
^3 La cruschada è generala, sch' i n' è inditgà nagut tranter ils dus stritgs u sch' i stat scrit il pled « banchier» u in' autra remartga sumeglianta; ella è speziala, sch' igl è inditgà il num d' in banchier tranter ils dus stritgs. 
^4 La cruschada generala po vegnir convertida en ina speziala, la cruschada speziala na po dentant betg vegnir convertida en ina generala. 
^5 L' annullaziun d' ina cruschada u dal num dal banchier inditgà vala sco betg fatga. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1124
Art. 1124 
b. Effects 
^1 In schec ch' è vegnì cruschà en moda generala dastga vegnir pajà dal trassà mo ad in banchier u ad in client dal trassà. 
^2 In schec ch' è vegnì cruschà en moda speziala dastga vegnir pajà dal trassà mo ad in banchier inditgà u, sche quel è sez il trassà, a ses client. Il banchier inditgà po dentant incumbensar in auter banchier d' incassar il schec. 
^3 In banchier dastga cumprar in schec cruschà mo d' in da ses clients u d' in auter banchier. El na dastga er betg incassar in tal per quint d' autras persunas sco per quellas ch' èn inditgadas qua sura. 
^4 Sch' i sa chattan pliras cruschadas spezialas sin in schec, dastga il schec mo vegnir pajà dal trassà, sch' i dat mo duas cruschadas e sch' ina da quellas è vegnida fatga per l' incassament tras in post da rendaquint. 
^5 Il trassà u il banchier che n' observa betg las prescripziuns precedentas stat bun per il donn chaschunà, dentant mo fin a la summa dal schec. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1125
Art. 1125 
2. Schec da scuntrada 
a. En general 
^1 L' emittent sco er mintga possessur d' in schec po scumandar ch' il schec vegnia pajà en daner blut cun remartgar sin la part davant dal schec « mo per la scuntrada» u cun far ina remartga equivalenta. 
^2 En quest cas dastga il trassà incassar il schec mo sin via da la bunificaziun ( scuntrada, assegnaziun, gulivaziun). La bunificaziun vala sco pajament. 
^3 Sche la remartga « mo per la scuntrada» vegn stritgada, vala quai sco betg fatg. 
^4 Il trassà che n' observa betg las prescripziuns precedentas stat bun per il donn chaschunà, dentant mo fin a la summa dal schec. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1126
Art. 1126 
b. Dretgs dal possessur en cas da concurs, da sistida dals pajaments, d' execuziun sfurzada 
^1 Il possessur d' in schec da scuntrada ha il dretg da pretender dal trassà il pajament en daner blut e da prender regress en cas che quel na paja betg, sch' igl è vegnì declerà il concurs cunter la facultad dal trassà u sche quel ha suspendì ses pajaments u sch' ina execuziun sfurzada cunter sia facultad è vegnida fatga senza success. 
^2 Il medem vala, sch' il possessur na po betg disponer da sia bunificaziun tar il trassà en consequenza da mesiras ch' èn vegnidas prendidas sin fundament da la Lescha federala dals 8 da november 1934 davart las bancas e cassas da spargn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1127
Art. 1127 
c. Dretgs dal possessur en cas da refusa da la bunificaziun u da la gulivaziun 
Il possessur d' in schec da scuntrada ha plinavant il dretg da prender regress, sch' el cumprova ch' il trassà refusia d' acceptar la bunificaziun senza cundiziuns u sch' il schec è vegnì declerà dal post da rendaquint dal lieu da pajament sco betg adattà per gulivar las obligaziuns dal possessur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1128
Art. 1128 
1. Dretgs da regress dal possessur 
Il possessur po prender regress cunter l' indossant, cunter l' emittent e cunter las autras persunas obligadas al schec, sch' il schec ch' è vegnì preschentà a temp n' è betg vegnì pajà e sche la refusa dal pajament è vegnida constatada: 
1. cun in document public ( protesta); u 
2. cun ina decleraziun dal trassà en scrit e datada sin il schec cun l' indicaziun dal di da la preschentaziun; u 
3. cun ina decleraziun datada d' in post da rendaquint, ch' il schec saja vegnì consegnà a temp e ch' el na saja betg vegnì pajà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1129
Art. 1129 
2. Far protesta, termins 
^1 La protesta u la constataziun equivalenta sto vegnir fatga avant la scadenza dal termin da preschentaziun. 
^2 Sch' il schec vegn preschentà l' ultim di dal termin, po la protesta u la constataziun equivalenta er anc vegnir fatga il proxim lavurdi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1130
Art. 1130 
3. Cuntegn da la pretensiun da regress 
Il possessur po pretender sin via dal regress: 
1. la summa dal schec anc betg pajà; 
2. ils tschains da 6 pertschient dapi il di da la preschentaziun; 
3. ils custs da la protesta u da la constataziun equivalenta e da las infurmaziuns sco er las autras expensas; 
4. ina provisiun da maximalmain 1 / 3 pertschient. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1131
Art. 1131 
4. Resalva da la forza superiura 
^1 Sche la preschentaziun dal schec u sch' il far protesta a temp u sch' il far ina constataziun equivalenta vegn impedì d' in obstachel betg surmuntabel ( prescripziun legala d' in stadi u in auter cas da forza superiura), vegnan prolungads ils termins ch' èn fixads per quests acts. 
^2 Il possessur è obligà d' infurmar immediatamain ses indossant precedent direct davart il cas da forza superiura e da menziunar sin il schec u sin in' agiunta il di ed il lieu da l' infurmaziun sco er da munir quella cun sia suttascripziun; dal rest vegnan applitgadas las prescripziuns da l' artitgel 1042. 
^3 Sche la forza superiura croda davent, sto il possessur preschentar il schec immediatamain per il pajament ed eventualmain laschar far protesta u laschar far ina constataziun equivalenta. 
^4 Sche la forza superiura dura pli ditg che 15 dis dapi il di ch' il possessur ha infurmà - avant la scadenza dal termin da preschentaziun - ses indossant precedent davart il cas da la forza superiura, poi vegnir prendì regress senza ch' i saja necessari da far la preschentaziun u da far ina protesta u da far ina constataziun equivalenta. 
^5 Fatgs dal tuttafatg persunals che pertutgan il possessur u quel ch' è incumbensà da preschentar il schec u da far protesta u da far ina constataziun equivalenta, na valan betg sco cas da forza superiura. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1132
Art. 1132 
Il donn che resulta tras il pajament d' in schec fauss u falsifitgà tutga il trassà, nun ch' ins possia rinfatschar a l' emittent ch' è numnà en il titel d' esser la culpa, en spezial cun tegnair en salv ils formulars da schec en moda negligenta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1133
Art. 1133 
Schecs che n' èn betg emess sin il possessur e ch' èn pajabels en in auter pajais ch' en quel da l' emissiun u ch' èn pajabels en in territori da surmar dal pajais da l' emissiun, e viceversa, u ch' èn vegnids emess e ch' èn pajabels en il territori da surmar d' in pajais u ch' èn vegnids emess en il territori da surmar d' in pajais e ch' èn pajabels en in' auter territori da surmar dal medem pajais, pon vegnir emess en plirs exemplars sumegliants. Quests exemplars ston esser numerads en il text dal document cun numers successivs; cas cuntrari vala mintga exemplar sco schec individual. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1134
Art. 1134 
^1 Ils dretgs da regress dal possessur cunter ils indossants, cunter l' emittent e cunter las autras persunas ch' èn obligadas al schec suranneschan entaifer 6 mais a partir dal mument da la scadenza dal termin da preschentaziun. 
^2 Ils dretgs da regress d' ina persuna ch' è obligada cunter in' autra persuna ch' è obligada al schec suranneschan entaifer 6 mais a partir dal di, il qual la persuna ch' è obligada ha pajà il schec u dal di, il qual il plant da regress è vegnì inoltrà cunter ella. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1135
Art. 1135 
1. Noziun dal « banchier» 
Cun la noziun « banchier» en quest chapitel èn manegiadas las firmas che suttastattan a la Lescha davart las bancas dals 8 da november 1934. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1136
Art. 1136 
2. Disposiziuns concernent ils termins 
a. Firads 
^1 La preschentaziun e la protesta d' in schec pon mo vegnir fatgas in lavurdi. 
^2 Sche l' ultim di d' in termin, entaifer il qual in dals acts en connex cun il schec sto vegnir exequì - en spezial la preschentaziun, la protesta u ina constataziun equivalenta -, croda sin ina dumengia u sin in auter firà uffizial, vegn il termin prolungà fin al proxim lavurdi.Firads che han lieu en il decurs d' in termin vegnan dumbrads tar la calculaziun dal termin. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1137
Art. 1137 
b. Calculaziun dals termins 
Tar la calculaziun dals termins ch' èn previs da questa lescha na vegn betg dumbrà il di, il qual il termin cumenza a currer. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1138
Art. 1138 
1. Obligaziun da pajar passiva 
^1 Il dretg dal pajais, en il qual il schec è pajabel, determinescha las persunas, sin las qualas in schec po vegnir tratg. 
^2 Sch' in schec è - tenor quest dretg - nunvalaivel areguard la persuna dal trassà, èn tuttina valaivlas las obligaziuns che derivan da suttascripziuns, ch' èn vegnidas messas sin il schec en pajais che na prevesan betg il dretg da nunvalaivladad per in tal motiv. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1139
Art. 1139 
2. Furma e termins per decleraziuns da schec 
^1 La furma d' ina decleraziun da schec sa drizza tenor il dretg dal pajais, en il territori dal qual la decleraziun è vegnida suttascritta. I basta dentant d' observar la furma che vegn prescritta dal dretg dal lieu da pajament. 
^2 Sch' ina decleraziun da schec ch' è nunvalaivla tenor las prescripziuns da l' alinea precedent, correspunda al dretg dal pajais, en il territori dal qual ina decleraziun da schec posteriura è vegnida suttascritta, na vegn la valaivladad da la decleraziun posteriura betg messa en dumonda pervia da mancanzas formalas da l' emprima decleraziun da schec. 
^3 Medemamain è ina decleraziun da schec ch' in Svizzer ha fatg a l' exteriur valaivla en Svizra vers in auter Svizzer, sch' ella satisfa a las pretensiuns formalas dal dretg svizzer. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1140
Art. 1140 
3. Effect da la decleraziun da schec 
a. Dretg dal lieu d' emissiun 
Ils effects da las decleraziuns da schec sa drizzan tenor il dretg dal pajais, en il territori dal qual la decleraziun è vegnida suttascritta. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1141
Art. 1141 
b. Dretg dal lieu da pajament 
Il dretg dal pajais, en il territori dal qual il schec è pajabel, determinescha: 
1. sch' il schec sto vegnir pajà a vista u sch' el po vegnir tratg a vista per in tschert temp e tge effects che quai ha, sch' igl è inditgà sin il schec in di d' emissiun pli tard ch' il di d' emissiun effectiv; 
2. il termin da preschentaziun; 
3. sch' in schec po vegnir acceptà, certifitgà, confermà u munì cun in visum e tge effects che quellas remartgas han; 
4. sch' il possessur po pretender in pajament parzial e sch' el sto acceptar in tal pajament; 
5. sch' in schec po vegnir cruschà u munì cun la remartga « mo per la scuntrada» u cun ina remartga equivalenta e tge effects che la cruschada u la remartga da scuntrada u la remartga equivalenta ha; 
6. sch' il possessur ha dretgs spezials concernent la garanzia dal schec ed il cuntegn da quests dretgs; 
7. sche l' emittent po revocar il schec u sch' el po far opposiziun cunter il pajament dal schec; 
8. las mesiras che ston vegnir prendidas en cas da la perdita u d' enguladitsch dal schec; 
9. sch' igl è necessari da far ina protesta u ina constataziun equivalenta per mantegnair il dretg da regress cunter ils indossants, cunter ils emittents e cunter las autras persunas ch' èn obligadas al schec. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1142
Art. 1142 
c. Dretg dal domicil 
Il plant pervia d' enritgiment nungiustifitgà cunter il trassà u cunter il domiciliatari sa drizza tenor il dretg dal pajais, en il territori dal qual questas persunas han lur domicil. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1143
Art. 1143 
^1 Las disposiziuns suandantas dal dretg da cambiala vegnan applitgadas per il schec: 
1. artitgel 990 davart l' abilitad da s' obligar cun ina cambiala; 
2. artitgel 993 davart la cambiala a l' ordra da l' emittent sez, sin l' emittent e per quint d' ina terza persuna; 
3. artitgels 996-1000 davart differentas indicaziuns per la summa da la cambiala, davart las suttascripziuns da persunas incapablas da s' obligar, davart la suttascripziun senza autorisaziun, davart la responsabladad da l' emittent e davart la cambiala en blanco; 
4. artitgels 1003-1005 davart l' indossament; 
5. artitgel 1007 davart objecziuns d' ina cambiala; 
6. artitgel 1008 davart ils dretgs che resultan tras l' indossament per procura; 
7. artitgels 1021 e 1022 davart la furma e davart ils effects da la garanzia da la cambiala; 
8. artitgel 1029 davart il dretg da survegnir ina quittanza e davart il dretg da far pajaments parzials; 
9. artitgels 1035-1037 e 1039-1041 davart la protesta; 
10. artitgel 1042 davart l' infurmaziun; 
11. artitgel 1043 davart la dispensa da la protesta; 
12. artitgel 1044 davart la responsabladad solidarica dals obligads a la cambiala; 
13. artitgels 1046 e 1047 davart la pretensiun da regress en cas dal pajament da la cambiala e davart il dretg da consegnar la cambiala, la protesta e la quittanza; 
14. artitgel 1052 davart il plant pervia d' enritgiment nungiustifitgà; 
15. artitgel 1053 davart il transferiment da la garanzia; 
16. artitgel 1064 davart la relaziun tranter plirs duplicats; 
17. artitgel 1068 davart midadas; 
18. artitgels 1070 e 1071 davart l' interrupziun da la surannaziun; 
19. artitgels 1072-1078 e 1079 alinea 1 davart l' annullaziun; 
20. artitgels 1083-1085 davart l' exclusiun da dis da respect, davart il lieu, nua che acts che concernan la cambiala vegnan exequids e davart la suttascripziun cun agen maun; 
21. artitgels 1086, 1088 e 1089 davart il champ d' applicaziun da las leschas areguard l' abilitad da s' obligar cun ina cambiala, areguard ils acts per exequir e per mantegnair ils dretgs concernent la cambiala ed areguard l' execuziun dals dretgs da regress. 
^2 Las disposiziuns dals artitgels che concernan l' acceptaziun da la cambiala na vegnan betg applitgadas per il schec. 
^3 Ils artitgels 1042 alinea 1, 1043 alineas 1 e 3 e 1047 vegnan cumplettads per l' applicaziun per il schec en il senn ch' i po vegnir fatg ina constataziun equivalenta empè da far ina protesta, e quai tenor l' artitgel 1128 cifras 2 e 3. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1144
Art. 1144 
Resalvadas restan las disposiziuns spezialas davart il schec postal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1145
Art. 1145 
A. En general 
I. Premissas 
Ina vaglia vala sco titel a l' ordra, sch' ella è emessa cun la clausula a l' ordra u sch' ella è declerada sco tala tras lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1146
Art. 1146 
II. Objecziuns dal debitur 
^1 Il debitur d' in titel a l' ordra na po betg opponer insatge auter che las objecziuns che sa drizzan cunter la valaivladad dal document u che resultan dal document sez sco er las objecziuns ch' el po far persunalmain cunter ses creditur actual. 
^2 Objecziuns che sa basan sin las relaziuns directas dal debitur cun l' emittent u cun in anteriur possessur èn admissiblas, sch' il possessur ha agì sapientivamain a disfavur dal debitur a chaschun da l' acquist dal titel a l' ordra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1147
Art. 1147 
B. Titels che sumeglian cambialas 
I. Assegnaziuns a l' ordra 
1. En general 
Assegnaziuns che n' èn betg designadas en il titel sco cambialas, ma ch' èn emessas expressivamain a l' ordra e che correspundan dal rest a las pretensiuns da la cambiala tratga, èn equivalentas a la cambiala tratga. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1148
Art. 1148 
2. Nagina preschentaziun obligatorica 
^1 L' assegnaziun a l' ordra na sto betg vegnir preschentada per l' acceptaziun. 
^2 Sch' ella vegn tuttina preschentada, ma sche l' acceptaziun vegn refusada, n' ha il possessur betg il dretg da prender regress pervia da la mancanza d' acceptaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1149
Art. 1149 
3. Effects da l' acceptaziun 
^1 Quel che accepta voluntarmain l' assegnaziun a l' ordra, è obligà sco sch' el avess acceptà ina cambiala tratga. 
^2 Il possessur na po dentant betg prender regress avant la scadenza, sch' igl è vegnì declerà il concurs cunter l' assegnà u sche quel ha suspendì ses pajament u sch' ina execuziun sfurzada cunter sia facultad è vegnida fatga senza success. 
^3 Medemamain na po il possessur er betg prender regress avant la scadenza, sch' igl è vegnì declerà il concurs cunter l' assegnader. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1150
Art. 1150 
4. Nagina scussiun da cambialas 
Las disposiziuns da la Lescha federala dals 11 d' avrigl 1889 davart scussiun e concurs che concernan la scussiun da cambialas na vegnan betg applitgadas per l' assegnaziun a l' ordra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1151
Art. 1151 
II. Empermischun da pajar a l' ordra 
^1 Empermischuns da pajar che n' èn betg designadas en il titel sco cambialas, ma ch' èn emessas expressivamain a l' ordra e che correspundan dal rest a las pretensiuns da l' atgna cambiala, èn equivalentas a l' atgna cambiala. 
^2 Per l' empermischun da pajar a l' ordra na valan las disposiziuns davart il pajament per intervenziun dentant betg. 
^3 Las disposiziuns da la Lescha federala dals 11 d' avrigl 1889 davart scussiun e concurs che concernan la scussiun da cambialas na vegnan betg applitgadas per l' empermischun da pajar a l' ordra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1152
Art. 1152 
C. Auters titels indossabels 
^1 Documents, en ils quals il sutsegnader s' oblighescha da pajar en in lieu determinà e d' in temp determinà ina summa determinada u da furnir quantitads determinadas d' ina chaussa remplazzabla pon vegnir transferids tras indossament, sch' els èn empermess expressivamain a l' ordra. 
^2 Per quests documents sco er per auters titels indossabels sco certificats da deposit, warrants e quittanzas per rauba survegnida valan las prescripziuns dal dretg da cambiala davart la furma da l' indossament, davart la legitimaziun dal possessur, davart l' annullaziun sco er davart l' obligaziun dal possessur d' als restituir. 
^3 Las disposiziuns davart il regress da la cambiala n' èn percunter betg applitgablas per quests titels. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1153
Art. 1153 
A. Cuntegna dal titel 
Ils titels da martganzia che vegnan emess d' in possessur d' in magasin u d' in transportader da rauba sco vaglias ston cuntegnair: 
1. il lieu ed il di da l' emissiun e la suttascripziun da l' emittent; 
2. il num ed il lieu da domicil da l' emittent; 
3. il num ed il lieu da domicil dal depositari e dal speditur; 
4. la designaziun da la rauba magasinada u spedida, cun l' indicaziun da sia qualitad, da sia quantitad e da segns che permettan da l' identifitgar; 
5. las taxas ed ils salaris che ston vegnir pajads u ch' èn vegnids pajads ordavant; 
6. las cunvegnas spezialas ch' èn vegnidas fatgas dals participads pertutgant il tractament da la rauba; 
7. il dumber dals exemplars dal titel da martganzia; 
8. il num da quel che ha il dretg da disponer da la rauba u la remartga ch' il titel da martganzia saja emess a l' ordra u al possessur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1154
Art. 1154 
B. Il certificat da pegn 
^1 Sch' in da plirs titels da martganzia vegn determinà sco pegn, sto el esser designà sco tal ( warrant) e sto dal rest correspunder a la furma d' in titel da martganzia. 
^2 L' emissiun sco warrant sto esser menziunada sin ils auters titels, medemamain er mintga impegnaziun cun l' indicaziun da la summa che sto vegnir pajada e cun il di da scadenza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1155
Art. 1155 
C. Impurtanza da las prescripziuns formalas 
^1 Certificats che vegnan emess per rauba magasinada u per rauba furnida senza ch' els correspundian a las prescripziuns formalas per titels da martganzia, na vegnan betg renconuschids sco vaglias, mabain valan mo sco quittanzas u sco auters documents da cumprova. 
^2 Certificats che vegnan emess da possessurs d' in magasin senza che l' autoritad cumpetenta haja dà la permissiun, che vegn pretendida da la lescha, ston vegnir renconuschids sco vaglias, sch' els correspundan a las prescripziuns formalas legalas. Lur emittents vegnan chastiads da l' autoritad chantunala cumpetenta cun ina multa disciplinara da fin a 1000 francs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1156
Art. 1156 
^1 Obligaziuns d' emprest dastgan vegnir offridas publicamain per la suttascripziun u dastgan vegnir introducidas a la bursa mo sin basa d' in prospect. 
^2 Las disposiziuns davart il prospect tar l' emissiun da novas aczias vegnan applitgadas correspundentamain; ultra da quai duai il prospect cuntegnair las indicaziuns pli detagliadas davart ils emprests da daners, en spezial davart las cundiziuns da tschains e da restituziun, davart las garanzias spezialas ch' èn constituidas a favur da las obligaziuns ed eventualmain davart la represchentanza dals crediturs d' emprest. 
^3 Sche obligaziuns èn vegnidas emessas senza preschentar in prospect confurm a las prescripziuns precedentas u sche quest prospect cuntegna indicaziuns betg correctas u indicaziuns che na correspundan betg a las pretensiuns legalas, ston las persunas che han agì sapientivamain u per greva negligientscha star bunas solidaricamain per il donn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1157
Art. 1157 
A. Premissas 
^1 Sche las obligaziuns d' emprest èn vegnidas emessas d' in debitur che ha ses domicil u ina filiala en Svizra, e sche quai è vegnì fatg sut cundiziuns d' emprest unitaras directamain u indirectamain tras ina suttascripziun publica, furman ils crediturs tras lescha ina cuminanza da crediturs. 
^2 Sche plirs emprests èn vegnids emess, furman ils crediturs da mintga emprest ina cuminanza da crediturs speziala. 
^3 Las prescripziuns da quest chapitel n' èn betg applitgablas per emprests da la Confederaziun, dals chantuns, da las vischnancas sco er d' autras corporaziuns ed instituziuns dal dretg public. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1158
Art. 1158 
B. Represchentant da la cuminanza 
I. Nominaziun 
^1 Represchentants ch' èn designads en las cundiziuns d' emprest represchentan, en mancanza da disposiziuns cuntrarias, tant la cuminanza da crediturs sco er il debitur. 
^2 La radunanza dals crediturs po eleger in u plirs represchentants da lur cuminanza. 
^3 Plirs represchentants exequeschan cuminaivlamain la represchentanza, nun ch' igl existia ina disposiziun cuntraria. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1159
Art. 1159 
II. Cumpetenzas 
1. En general 
^1 Il represchentant ha las cumpetenzas che al vegnan surdadas da la lescha, da las cundiziuns d' emprest u da la radunanza dals crediturs. 
^2 Sche las premissas èn avant maun, pretenda el dal debitur da convocar ina radunanza dals crediturs, exequescha ils conclus da quella e represchenta la cuminanza en il rom da las cumpetenzas ch' el ha survegnì. 
^3 Uschenavant ch' il represchentant è autorisà da far valair ils dretgs dals crediturs, na pon ils singuls crediturs betg exequir individualmain lur dretgs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1160
Art. 1160 
2. Controlla dal debitur 
^1 Uschè ditg ch' il debitur è en retard cun l' adempliment da sias obligaziuns che derivan da l' emprest, ha il represchentant da la cuminanza dals crediturs il dretg da pretender dal debitur tut las infurmaziuns ch' èn d' interess per la cuminanza. 
^2 Sch' ina societad anonima, ina societad commanditara, ina societad cun responsabladad limitada u ina associaziun è la debitura, po il represchentant sa participar cun vusch consultativa sut las medemas cundiziuns a las tractativas da lur organs, uschenavant ch' i vegnan tractadas fatschentas ch' èn d' interess per ils crediturs da las obligaziuns d' emprest. 
^3 Il represchentant sto vegnir envidà a talas tractativas, ed el ha il dretg da survegnir a temp infurmaziuns davart la basa ch' è decisiva per las tractativas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1161
Art. 1161 
3. En cas d' emprests ch' èn garantids tras pegns 
^1 Sch' igl è vegnì numnà in represchentant dal debitur e dals crediturs en cas d' emprests ch' èn garantids tras pegns ipotecars u tras pegns movibels, ha quel las medemas cumpetenzas sco il possessur dal pegn tenor il dretg da pegn funsil. 
^2 Il represchentant ha da mantegnair e da defender cun tut quità e cun tut l' imparzialitad ils dretgs dals crediturs, dal debitur e dal proprietari da la chaussa en pegn. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1162
Art. 1162 
III. Extincziun dal plainpudair 
^1 La radunanza dals crediturs po revocar u midar da tut temp il plainpudair ch' ella ha dà ad in represchentant. 
^2 Il plainpudair d' in represchentant che vegn designà en las cundiziuns d' emprest po vegnir revocà u midà da tut temp tras in conclus da la cuminanza da crediturs e cun il consentiment dal debitur. 
^3 Sin dumonda d' in creditur d' emprest u dal debitur e per motivs impurtants po il derschader declerar il plainpudair sco extinguì. 
^4 Sch' il plainpudair extingua per in motiv u l' auter, prenda il derschader - sin dumonda d' in creditur d' emprest u dal debitur - las mesiras ch' èn necessarias per proteger ils interess dals crediturs e dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1163
Art. 1163 
IV. Custs 
^1 Ils custs d' ina represchentanza ch' è previsa en las cundiziuns d' emprest sto surpigliar il debitur d' emprest. 
^2 Ils custs d' ina represchentanza ch' è tschernida da la cuminanza da crediturs vegnan cuvrids da las prestaziuns dal debitur d' emprest e deducids a tut ils crediturs d' emprest a norma da la valur nominala da las obligaziuns ch' els possedan. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1164
Art. 1164 
C. Radunanza dals crediturs 
I. En general 
^1 La cuminanza da crediturs ha il dretg da prender - entaifer ils limits da la lescha - las mesiras ch' èn adattadas per defender ils interess cuminaivels dals crediturs d' emprest, en spezial en cas d' ina situaziun d' urgenza dal debitur. 
^2 Ils conclus da la cuminanza da crediturs vegnan prendids da la radunanza dals crediturs ed èn valaivels, sch' els adempleschan las cundiziuns che la lescha prevesa en general u per singulas mesiras. 
^3 Uschenavant ch' i s' opponan conclus giuridicamain valaivels da la radunanza dals crediturs, na pon ils singuls crediturs d' emprest betg pli far valair lur dretgs individualmain. 
^4 Ils custs per convocar e per far ina radunanza dals crediturs paja il debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1165
Art. 1165 
II. Convocaziun 
1. En general 
^1 La radunanza dals crediturs vegn convocada dal debitur. 
^2 Il debitur è obligà da la convocar entaifer 20 dis, sche crediturs d' emprest che possedan ensemen in ventgavel dal chapital, ch' è en circulaziun, u sch' il represchentant dals crediturs pretendan en scrit la convocaziun, inditgond l' intent ed ils motivs. 
^3 Sch' il debitur na dat betg suatientscha a questa dumonda, po il derschader autorisar ils petents da convocar sezs ina radunanza dals crediturs. Obligantamain cumpetent è il derschader dal domicil actual dal debitur u da ses ultim domicil en Svizra. 
^4 Sch' il debitur ha u aveva mo in domicil en Svizra, è il derschader da quel lieu obligantamain cumpetent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1166
Art. 1166 
2. Prorogaziun 
^1 Las pretensiuns dals crediturs d' emprest che ston vegnir pajadas vegnan suttamessas ad ina prorogaziun a partir dal mument che l' invit a la radunanza dals crediturs è vegnì publitgà correctamain fin al mument che la procedura davant l' autoritad da relasch è terminada cun vigur legala. 
^2 Questa prorogaziun na vala betg sco sistida dals pajaments en il senn da la Lescha federala dals 11 d' avrigl 1889 davart scussiun e concurs; ina decleraziun dal concurs na po betg vegnir pretendida senza ch' i saja vegnida fatga precedentamain ina scussiun. 
^3 Durant la durada da la prorogaziun è interrut il curs dals termins da surannaziun e da scadenza che pon vegnir interruts da la scussiun, per las pretensiuns dals crediturs d' emprest che ston vegnir pajadas. 
^4 Sch' il debitur fa in diever abusiv dal dretg da prorogaziun, po l' autoritad chantunala superiura da relasch revocar la prorogaziun sin dumonda d' in creditur d' emprest. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1167
Art. 1167 
III. Reuniun 
1. Dretg da votar 
^1 Il dretg da votar ha il proprietari d' ina obligaziun u ses represchentant, en cas d' obligaziuns en giudida dentant il giudider u ses represchentant. Il giudider ha l' obligaziun da cumpensaziun vers il proprietari, sch' el - exequind ses dretg da votar - na tegna betg quint en moda giustifitgada dals interess dal proprietari. 
^2 Obligaziuns che sa chattan en proprietad u en giudida dal debitur na dattan betg il dretg da votar. Sche obligaziuns che appartegnan al debitur èn percunter impegnadas, ha il creditur da pegn il dretg da votar. 
^3 In proprietari d' obligaziuns ch' èn engrevgiadas cun in dretg da pegn u da retenziun a favur dal debitur na perda betg il dretg da votar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1168
Art. 1168 
2. Represchentanza da singuls crediturs d' emprest 
^1 Per represchentar crediturs d' emprest dovri in plainpudair en scrit, nun che la represchentanza sa basia sin la lescha. 
^2 Al debitur n' èsi betg permess da represchentar ils crediturs d' emprest che han il dretg da votar. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1169
Art. 1169 
IV. Prescripziuns da procedura 
Il Cussegl federal relascha las prescripziuns davart la convocaziun da la radunanza dals crediturs, davart la communicaziun da l' urden dal di, davart la legitimaziun da sa participar a la radunanza dals crediturs, davart il presidi da la radunanza, davart la furma da la documentaziun e davart la communicaziun dals conclus da la radunanza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1170
Art. 1170 
D. Conclus da la cuminanza 
I. Intervenziuns en ils dretgs dals crediturs 
1. Admissibladad e maioritad necessaria 
a. En cas d' ina suletta cuminanza 
^1 Ina maioritad d' almain dus terzs dal chapital ch' è en circulaziun è necessaria per concluder valaivlamain, sch' i sa tracta da las suandantas mesiras: 
1. prorogaziun dals tschains per la durada da maximalmain 5 onns, cun la pussaivladad da prolungar la prorogaziun duas giadas per mintgamai maximalmain 5 onns; 
2. renunzia a maximalmain tschintg tschains annuals entaifer ina perioda da 7 onns; 
3. reducziun dal tschains fin a la mesadad da la tariffa ch' è fixada en las cundiziuns d' emprest u midada d' in tschains fix en in tschains che dependa dal resultat da la fatschenta, tuts dus per maximalmain 10 onns, cun la pussaivladad da la prolungar per maximalmain 5 onns; 
4. prolungaziun dal termin d' amortisaziun per maximalmain 10 onns reducind l' annuitad u augmentond il dumber da las quotas da rembursament u suspendend temporarmain las prestaziuns, cun la pussaivladad da la prolungar per maximalmain 5 onns; 
5. prorogaziun per maximalmain 10 onns d' in emprest che sto vegnir pajà ussa u che sto vegnir pajà entaifer 5 onns u d' imports parzials d' in tal emprest, cun la pussaivladad da la prolungar per maximalmain 5 onns; 
6. autorisaziun da rembursar il chapital avant il termin fixà; 
7. concessiun d' in dretg da pegn prioritar en favur dal chapital ch' è vegnì furnì da nov a l' interpresa sco er midada da las garanzias ch' existan per in emprest u renunzia cumpletta u parziala a talas; 
8. approvaziun d' ina midada da las disposiziuns che limiteschan l' emissiun d' obligaziuns en relaziun cun il chapital d' aczias; 
9. approvaziun d' ina transfurmaziun cumpletta u parziala d' obligaziuns d' emprest en aczias. 
^2 Questas mesiras pon vegnir colliadas ina cun l' autra. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1171
Art. 1171 
b. En cas da pliras cuminanzas 
^1 En cas ch' igl existan pliras cuminanzas da crediturs po il debitur proponer a quellas a medem temp ina u pliras da las mesiras previsas en l' artitgel qua survart, en l' emprim cas cun la resalva che la mesira duai esser valaivla mo, sch' ella vegn acceptada da tut las cuminanzas, en il segund cas cun l' ulteriura resalva che la valaivladad da mintga mesira dependia da l' acceptaziun da las autras. 
^2 Las propostas valan sco acceptadas, sch' ellas han survegnì il consentiment da la represchentanza d' almain dus terzs dal chapital ch' è en circulaziun da tut questas cuminanzas da crediturs, sch' ellas èn vegnidas acceptadas a medem temp da la maioritad da las cuminanzas ed en mintgina da quellas almain da la maioritad simpla dal chapital represchentà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1172
Art. 1172 
c. Constataziun da la maioritad 
^1 Obligaziuns d' emprest che na dattan betg il dretg da votar na vegnan betg resguardadas per constatar il chapital ch' è en circulaziun. 
^2 Sch' ina proposta na survegn - en la radunanza dals crediturs - betg il dumber da vuschs ch' è necessari, po il debitur cumplettar las vuschs mancantas cun rimnar decleraziuns en scrit e legalisadas entaifer 2 mais dapi il di da la radunanza, preschentar quellas al president da la radunanza e cuntanscher uschia ina decisiun valaivla. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1173
Art. 1173 
2. Restricziuns 
a. En general 
^1 Nagin dals crediturs d' emprest na po vegnir obligà cun in conclus da la cuminanza da tolerar autras intervenziuns en ils dretgs dals crediturs che quellas previsas en l' artitgel 1170 u da furnir prestaziuns che n' èn betg vegnidas previsas ni en las cundiziuns d' emprest ni en la cunvegna cun els a chaschun da l' emissiun da l' obligaziun. 
^2 La radunanza dals crediturs n' ha betg la cumpetenza d' extender ils dretgs dals crediturs senza il consentiment dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1174
Art. 1174 
b. Tractament egual 
^1 Ils crediturs che appartegnan ad ina cuminanza da crediturs ston vegnir pertutgads egualmain da las decisiuns obligantas, nun che mintga creditur, che vegn tractà en moda main favuraivla, dettia expressivamain ses consentiment. 
^2 La successiun dals crediturs da pegn na dastga betg vegnir midada senza lur consentiment. Resalvà resta l' artitgel 1170 cifra 7. 
^3 Empermischuns u attribuziuns a favur da singuls crediturs da la cuminanza ed a disfavur dals auters èn nunvalaivlas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1175
Art. 1175 
c. Status e bilantscha 
Ina proposta da prender las mesiras ch' èn numnadas en l' artitgel 1170 dastga vegnir fatga dal debitur e dastga vegnir prendida en consideraziun da la radunanza dals crediturs mo sin basa d' in status ch' è vegnì fatg per il di da la radunanza dals crediturs u sin basa d' ina bilantscha ch' è vegnida fatga confurm a l' urden e ch' è datada enavos per betg pli ditg che 6 mais e ch' è eventualmain vegnida confermada sco correcta dal post da revisiun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1176
Art. 1176 
3. Approvaziun 
a. En general 
^1 Ils conclus che cuntegnan ina intervenziun en ils dretgs dals crediturs han mo in effect ed èn mo liants per ils crediturs d' emprest che na dattan betg lur consentiment, sch' els èn vegnids approvads da l' autoritad chantunala superiura da relasch. 
^2 Il debitur ha da suttametter quests conclus a questa autoritad per l' approvaziun, e quai entaifer 1 mais dapi ch' els èn vegnids prendids. 
^3 Il di da la tractativa vegn publitgà cun la communicaziun als crediturs d' emprest ch' els possian far lur objecziuns en scrit u er a bucca a chaschun da la tractativa. 
^4 Ils custs da la procedura d' approvaziun vegnan surpigliads dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1177
Art. 1177 
b. Premissas 
L' approvaziun dastga vegnir refusada mo: 
1. sche las prescripziuns davart la convocaziun da la radunanza dals crediturs e davart las cundiziuns per cuntanscher ils conclus da quella èn vegnidas violadas; 
2. sch' i sa mussa ch' il conclus, ch' è vegnì prendì per evitar ina situaziun d' urgenza dal debitur, n' è betg stà necessari; 
3. sch' ils interess cuminaivels dals crediturs d' emprest n' èn betg mantegnids e defendids en moda suffizienta; 
4. sch' il conclus è vegnì prendì en moda incorrecta u en moda betg permessa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1178
Art. 1178 
c. Recurs 
^1 Sche l' approvaziun vegn dada, po mintga creditur d' emprest che n' ha betg dà il consentiment al conclus, recurrer cunter quella entaifer 30 dis tar il Tribunal federal pervia da violaziun da leschas u perquai ch' ella na correspunda betg a las circumstanzas; applitgada vegn la procedura previsa per chaussas da scussiun e da concurs. 
^2 Medemamain pon il creditur d' emprest che ha dà ses consentiment ed il debitur recurrer cunter il conclus, cun il qual i vegn refusada l' approvaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1179
Art. 1179 
d. Revocaziun 
^1 Sch' i sa mussa posteriuramain ch' il conclus da la radunanza dals crediturs è vegnì prendì en moda incorrecta u en moda betg permessa, po l' autoritad chantunala superiura da relasch - sin dumonda d' in creditur d' emprest - revocar l' approvaziun dal tuttafatg u per part. 
^2 La dumonda sto vegnir fatga entaifer 6 mais dapi ch' il creditur d' emprest ha enconuschientscha da l' irregularitad dal conclus. 
^3 Il debitur e mintga creditur d' emprest pon far recurs cunter la revocaziun entaifer 30 dis tar il Tribunal federal pervia da violaziun da leschas e perquai ch' ella na correspunda betg a las circumstanzas che vegnan applitgadas en la procedura previsa per chaussas da scussiun e da concurs. Medemamain po mintga creditur d' emprest che ha pretendì la revocaziun far recurs cunter la refusa da l' approvaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1180
Art. 1180 
II. Auters conclus 
1. Plainpudair dal represchentant da la cuminanza 
^1 Per revocar u per midar il plainpudair ch' è vegnì dà ad in represchentant dals crediturs d' emprest dovri il consentiment dals crediturs che represchentan dapli che la mesadad dal chapital ch' è en circulaziun. 
^2 La medema maioritad dovra in conclus, cun il qual in represchentant dals crediturs survegn il plainpudair per mantegnair e per defender en moda unitara ils dretgs dals crediturs en cas da concurs dal debitur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1181
Art. 1181 
2. Auters cas 
^1 Per conclus che na pertutgan betg ils dretgs dals crediturs u che n' imponan a quels betg prestaziuns basta la maioritad absoluta da las vuschs represchentadas, nun che la lescha disponia autramain u nun che las cundiziuns d' emprest cuntegnian disposiziuns pli rigurusas. 
^2 Questa maioritad vegn calculada en mintga cas tenor la valur nominala dal chapital cun dretg da votar ch' è represchentà a la radunanza. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1182
Art. 1182 
3. Contestaziun 
Conclus en il senn dals artitgels 1180 e 1181 che violeschan la lescha u las cunvegnas contractualas pon vegnir contestads tar il derschader da mintga creditur d' emprest da la cuminanza che n' ha betg dà ses consentiment, e quai entaifer 30 dis dapi ch' el ha enconuschientscha da quests conclus. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1183
Art. 1183 
E. Cas spezials 
I. Concurs dal debitur 
^1 Sch' in creditur d' emprest fa concurs, convochescha l' administraziun da concurs immediatamain ina radunanza dals crediturs d' emprest; quella dat al represchentant gia numnà u che sto anc vegnir numnà da la radunanza il plainpudair da mantegnair e da defender en moda unitara ils dretgs dals crediturs d' emprest en la procedura da concurs. 
^2 Sche la radunanza n' è betg en cas da numnar in mandatari, represchenta mintga creditur individualmain ses dretgs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1184
Art. 1184 
II. Concordat 
^1 En la procedura da relasch - cun resalva da las prescripziuns davart ils emprests ch' èn garantids tras pegns - na prendan ils crediturs d' emprest betg in conclus spezial pertutgant il concordat, e per lur consentiment valan exclusivamain las prescripziuns da la Lescha federala dals 11 d' avrigl 1889 davart scussiun e concurs. 
^2 Per ils crediturs d' emprests ch' èn garantids tras pegns - uschenavant che lur dretgs da creditur duain esser suttamess a restricziuns pli rigurusas che quai che muntan ils effects da la procedura da relasch - vegnan applitgadas las disposiziuns davart la cuminanza da crediturs. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1185
Art. 1185 
III. Emprests d' interpresas da viafier u da navigaziun 
^1 Per ils crediturs d' emprest d' ina interpresa da viafier u da navigaziun èn applitgablas las disposiziuns da quest chapitel, cun resalva da las suandantas prescripziuns spezialas. 
^2 La dumonda per convocar ina radunanza dals crediturs sto vegnir fatga al Tribunal federal. 
^3 Il Tribunal federal è cumpetent per convocar la radunanza dals crediturs sco er per documentar, per approvar e per exequir ils conclus da quella. 
^4 Suenter che la dumonda per convocar ina radunanza dals crediturs è arrivada, po il Tribunal federal ordinar ina prorogaziun cun ils effects ch' èn previs en l' artitgel 1166. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. 1186
Art. 1186 
F. Dretg stringent 
^1 Ils dretgs che la lescha attribuescha a la cuminanza dals crediturs ed al represchentant da quels na pon ni vegnir exclus ni vegnir limitads tras las cundiziuns d' emprest u tras cunvegnas spezialas tranter ils crediturs ed il debitur. 
^2 Resalvadas restan las disposiziuns pli rigurusas da las cundiziuns d' emprest che pertutgan il proceder da la radunanza dals crediturs per cuntanscher ils conclus. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a1
Art. 1 
A. Privilegi da concurs 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a2
Art. 2 
B. Concurrenza illoiala 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a3
Art. 3 
C. Dretg transitoric 
^1 Ils artitgels 226f, 226g, 226h, 226i e 226k vegnan er applitgads per contracts da pajament en ratas ch' èn vegnids fatgs avant che questa lescha è entrada en vigur. 
^2 Per contracts cun pajaments en ratas anticipadas ch' èn vegnids fatgs avant che questa lescha è entrada en vigur vegn applitgà mo l' artitgel 226k. Tals contracts ston dentant vegnir adattads entaifer 1 onn a las disposiziuns da l' artitgel 227b, cas cuntrari perdan els lur vigur ed i sto vegnir pajà ora al cumprader ses entir dabun, inclusiv tut ils tschains e tut las bunificaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a4
Art. 4 
D. Entrada en vigur 
Il Cussegl federal fixescha il termin che questa lescha entra en vigur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta1
Art. 1 
A. Regla generala 
^1 Il titel final dal Cudesch civil svizzer vala per questa lescha, uschenavant che las suandantas disposiziuns na prevesan betg insatge auter. 
^2 Il mument che la nova lescha entra en vigur vegnan sias disposiziuns applitgablas per societads existentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta2
Art. 2 
B. Termin d' adattaziun 
^1 Societads cun responsabladad limitada ch' èn inscrittas en il register da commerzi il mument che questa lescha entra en vigur e che na correspundan dentant betg a las novas prescripziuns ston adattar entaifer 2 onns lur statuts e lur reglaments a las novas disposiziuns. 
^2 Disposiziuns dals statuts e dals reglaments che n' èn betg cumpatiblas cun il nov dretg restan en vigur fin a l' adattaziun, maximalmain dentant anc 2 onns. 
^3 Per societads cun responsabladad limitada ch' èn inscrittas en il register da commerzi il mument che questa lescha entra en vigur vegnan applitgads ils artitgels 808a ed 809 alinea 4 segunda frasa pir suenter ch' il termin per adattar ils statuts è scadì. 
^4 Societads anonimas ed associaziuns ch' èn inscrittas en il register da commerzi il mument che questa lescha entra en vigur e da las qualas la firma na correspunda betg a las novas prescripziuns legalas, ston adattar lur firma a las novas disposiziuns entaifer 2 onns. Suenter la scadenza da quest termin adatta il register da commerzi d' uffizi la firma. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta3
Art. 3 
C. Prestaziun dals apports 
^1 Sch' i n' èn - en societads cun responsabladad limitada ch' èn inscrittas en il register da commerzi il mument che questa lescha entra en vigur - vegnids prestads nagins apports che correspundan a l' import d' emissiun da tut las quotas da basa, ston quels vegnir prestads entaifer 2 onns. 
^2 Fin ch' ils apports a l' import dal chapital da basa n' èn betg vegnids prestads cumplainamain, stattan ils associads buns tenor l' artitgel 802 da la versiun dals 18 da december 1936 dal Dretg d' obligaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta4
Art. 4 
D. Certificats da participaziun e certificats da giudida 
^1 Participaziuns a societads cun responsabladad limitada, che han ina valur nominala e che vegnan decleradas tar las passivas da la bilantscha, che na dattan dentant nagin dretg da votar ( certificats da participaziun), valan suenter la scadenza da 2 onns sco quotas da basa cun ils medems dretgs da facultad, sch' ellas na vegnan betg annulladas entaifer quest termin cun ina reducziun dal chapital. Sche las participaziuns vegnan annulladas, ston ils participants vertents vegnir indemnisads a l' import da la valur reala. 
^2 Ils conclus necessaris da la radunanza dals associads pon vegnir prendids cun la maioritad absoluta da las vuschs represchentadas, er sch' ils statuts prevesan insatge auter. 
^3 Per participaziuns a societads cun responsabladad limitada che na vegnan betg decleradas tar las passivas da la bilantscha vegnan applitgadas - suenter che questa lescha è entrada en vigur - las prescripziuns davart ils certificats da giudida, e quai er, sch' ellas èn designadas sco certificats da participaziun. Ellas na dastgan inditgar nagina valur nominala e ston vegnir designadas sco certificats da giudida. La designaziun dals titels ed ils statuts ston vegnir adattads entaifer 2 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a5
Art. 5 
E. Atgnas quotas da basa 
Sche societads cun responsabladad limitada han acquistà atgnas quotas da basa avant che questa lescha è entrada en vigur, ston ellas alienar quellas u annullar quellas tras ina reducziun dal chapital, uschenavant che las atgnas quotas da basa surpassan 10 pertschient dal chapital da basa. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a6
Art. 6 
F. Obligaziun da far pajaments supplementars 
^1 Las obligaziuns statutaras da far pajaments supplementars ch' èn vegnidas fundadas avant l' entrada en vigur da questa lescha e che surpassan il dubel da la valur nominala da las quotas da basa, mantegnan lur valaivladad giuridica e pon vegnir reducidas mo en la procedura tenor l' artitgel 795c. 
^2 Suenter che questa lescha è entrada en vigur vegnan dal rest applitgadas las novas prescripziuns, uschia en spezial per incassar ils pajaments supplementars. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a7
Art. 7 
G. Post da revisiun 
Las disposiziuns da questa lescha che concernan il post da revisiun valan a partir da l' emprim onn da gestiun che cumenza cun l' entrada en vigur da questa lescha u suenter. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a8
Art. 8 
H. Dretg da votar 
^1 Societads cun responsabladad limitada che han fixà - avant l' entrada en vigur da questa lescha - il dretg da votar independentamain da la valur nominala da las quotas da basa, na ston betg adattar las disposiziuns correspundentas a las pretensiuns da l' artitgel 806. 
^2 Sch' i vegnan edidas novas quotas da basa, sto l' artitgel 806 alinea 2 segunda frasa vegnir resguardà en mintga cas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a9
Art. 9 
J. Adattaziun da las relaziuns da maioritad statutaras 
Sch' ina societad cun responsabladad limitada ha integrà - e quai mo cun repeter disposiziuns dal dretg vegl - prescripziuns en ils statuts che prevesan maioritads qualifitgadas per las deliberaziuns tras la radunanza dals associads, po la radunanza dals associads concluder entaifer 2 onns cun la maioritad absoluta da las vuschs represchentadas che questas disposiziuns vegnian adattadas al nov dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a10
Art. 10 
K. Annullaziun d' aczias e da quotas da basa a chaschun d' ina sanaziun 
Sch' il chapital d' aczias u sch' il chapital da basa è vegnì reducì a nulla ed alura puspè augmentà per intents da sanaziun, e quai avant l' entrada en vigur da questa lescha, van ils dretgs da commembranza dals acziunaris u dals associads anteriurs a perder tras l' entrada en vigur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a11
Art. 11 
L. Exclusivitad da firmas inscrittas 
L' exclusivitad da firmas ch' èn vegnidas inscrittas en il register da commerzi avant che questa lescha è entrada en vigur sa giuditgescha tenor l' artitgel 951 da la versiun dals 18 da december 1936 dal Dretg d' obligaziuns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta1
Art. 1 
A. Regla generala 
^1 Las disposiziuns dal titel final dal Cudesch civil svizzer valan per questa lescha, uschenavant che las suandantas disposiziuns na prevesan betg insatge auter. 
^2 A partir dal mument che las disposiziuns da la midada dals 23 da december 2011 entran en vigur, èn ellas applitgablas per las interpresas existentas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta2
Art. 2 
B. Contabilitad commerziala e rendaquint 
^1 Las prescripziuns dal trentadusavel titel vegnan applitgadas per l' emprima giada per l' onn da gestiun che cumenza 2 onns suenter l' entrada en vigur da questa midada. 
^2 Per l' applicaziun da las disposiziuns davart il rendaquint d' interpresas pli grondas èn decisivs la summa da bilantscha, il retgav da la svieuta sco er las plazzas a temp cumplain en la media annuala dals 2 onns da gestiun che precedan l' entrada en vigur da questa midada. 
^3 Las disposiziuns davart il quint dal concern vegnan applitgadas per l' emprima giada per l' onn da gestiun che cumenza 3 onns suenter l' entrada en vigur da questa midada. Per la liberaziun da l' obligaziun da far in quint dal concern èn decisivs ils 2 onns da gestiun precedents. 
^4 Tar l' emprima applicaziun da las prescripziuns davart il rendaquint poi vegnir desistì da numnar las cifras dals onns precedents. Tar la segunda applicaziun ston vegnir inditgadas mo las cifras da l' onn precedent. Sch' i vegnan numnadas las cifras dals onns da gestiun precedents, poi vegnir renunzià a la cuntinuitad da la preschentaziun ed a la structura. En l' agiunta stoi vegnir rendì attent quest fatg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttta1
Art. 1 
Il Conclus federal dals 30 da zercladur 1972 davart mesiras cunter l' abus en ils fatgs da locaziun vegn abolì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttta2
Art. 2-4 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta5
Art. 5 
^1 Las prescripziuns davart la protecziun cunter la desditga abusiva en cas d' ina locaziun ed en cas d' ina fittanza da localitads d' abitar e da fatschenta èn applitgablas per tut las relaziuns da locaziun e da fittanza che vegnan desditgas suenter l' entrada en vigur da questa lescha. 
^2 Sch' ina relaziun da locaziun u da fittanza è vegnida desditga avant l' entrada en vigur da questa lescha, dentant cun l' effect per in termin suenter l' entrada en vigur, cumenzan ils termins per contestar la desditga e per pretender ina prolungaziun ( art. 273) cun l' entrada en vigur da la lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta6
Art. 6 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttta1
Art. 1 
Midada dal DO 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttta2
Art. 2 
Midada dal CCS 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta3
Art. 3 
Midada da la Lescha davart il contract d' assicuranza 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta4
Art. 4 
Midada da la Lescha davart l' agricultura 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta5
Art. 5 
Midada da la Lescha da lavur 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta6
Art. 6 
Aboliziun da prescripziuns federalas 
Cun l' entrada en vigur da questa lescha vegnan abolids: 
1. ils artitgels 159 e 463 dal Dretg d' obligaziuns; 
2. l' artitgel 130 da la Lescha federala dals 13 da zercladur 1911 davart l' assicuranza da malsauns e davart l' assicuranza cunter accidents; 
3. ils artitgels 20 fin 26, 28, 29 e 69 alineas 2 e 5 da la Lescha federala dals 18 da zercladur 1914 davart la lavur en las fabricas; 
4. ils artitgels 4, 8 alineas 1, 2 e 5, 9 e 19 da la Lescha federala dals 12 da december 1940 davart la lavur a chasa; 
5. la Lescha federala dals 13 da zercladur 1941 davart la relaziun d' engaschament da viagiaturs da commerzi; 
6. la Lescha federala dal 1. d' avrigl 1949 davart la limitaziun da la desditga da relaziuns d' engaschament en cas da servetsch militar; 
7. ils artitgels 96 e 97 da la Lescha federala dals 3 d' october 1951 davart l' agricultura; 
8. l' artitgel 32 da la Lescha federala dals 25 da settember 1952 davart l' indemnisaziun da la perdita da gudogn a persunas ch' èn obligadas da far servetsch militar ( urden da cumpensaziun dal gudogn); 
9. l' artitgel 19 da la Lescha federala dals 28 da settember 1956 davart la decleranza impegnativa da contracts collectivs da lavur; 
10. l' artitgel 49 da la Lescha federala davart la protecziun civila; 
11. ils artitgels 20 alinea 2 e 59 da la Lescha federala dals 20 da settember 1963 davart la furmaziun professiunala; 
12. ils artitgels 64 e 72 alinea 2 litera a da la Lescha federala dals 13 da mars 196412 davart la lavur en l' industria, en il mastergn ed en il commerzi. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta7
Art. 7 
Adattaziun da relaziuns giuridicas ch' èn naschidas sut il dretg vegl 
^1 Ils contracts da lavur ( contracts individuals da lavur, contracts normals da lavur e contracts collectivs da lavur) ch' existan il mument che questa lescha entra en vigur ston vegnir adattads a sias prescripziuns entaifer in termin dad 1 onn; suenter la scadenza da quest termin èn sias prescripziuns applitgablas per tut ils contracts da lavur. 
^2 Las instituziuns da prevenziun per il persunal ch' existan il mument che questa lescha entra en vigur han d' adattar fin il pli tard il 1. da schaner 1977 lur statuts u lur reglaments als artitgels 331a, 331b e 331c, resguardond las prescripziuns formalas che valan per la midada; a partir dal 1. da schaner 1977 èn questas disposiziuns applitgablas per tut las instituziuns da prevenziun per il persunal. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta8
Art. 8 
Entrada en vigur da la lescha 
Il Cussegl federal fixescha il termin che questa lescha entra en vigur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttttta1
Art. 1 
A. Dretg transitoric 
^1 Per ils contracts d' agentura ch' existan gia il mument, ch' il nov dretg entra en vigur, vegnan applitgads immediatamain ils artitgels 418d alinea 1, 418f alinea 1, 418k alinea 2, 418o, 418p, 418r e 418s. 
^2 Dal rest ston ils contracts d' agentura ch' existan il mument, ch' il nov dretg entra en vigur, vegnir adattads a sias prescripziuns entaifer in termin da 2 onns. Suenter la scadenza da quest termin è il nov dretg er applitgabel per ils contracts d' agentura ch' èn vegnids fatgs pli baud. 
^3 Per ils contracts d' agentura ch' existan il mument, ch' il nov dretg entra en vigur, e che pertutgan agents, che exequeschan in' activitad d' agent mo sco professiun accessorica, vegnan, nun ch' i dettia cunvegnas cuntrarias, applitgadas medemamain las prescripziuns da quest chapitel suenter la scadenza da 2 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttttta2
Art. 2 
B. Privilegi da concurs 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttta3
Art. 3 
C. Entrada en vigur 
Il Cussegl federal fixescha il termin che questa lescha entra en vigur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttttta1
Art. 1 
A. Applitgabladad dal titel final 
Las prescripziuns dal titel final dal Cudesch civil svizzer vegnan er applitgadas per questa lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttttta2
Art. 2 
B. Adattaziun da veglias societads al dretg nov 
I. En general 
^1 Societads anonimas, societads acziunaras commanditaras ed associaziuns ch' èn inscrittas en il register da commerzi il mument che questa lescha entra en vigur, che na correspundan dentant betg a las prescripziuns legalas, han dad adattar lur statuts a las novas disposiziuns entaifer 5 onns. 
^2 Durant quest termin èn ellas suttamessas al dretg vertent, uschenavant che lur statuts stattan en cuntradicziun cun las novas disposiziuns. 
^3 Sche las societads n' adempleschan betg questa prescripziun, vegnan ellas decleradas d' uffizi sco schliadas tras l' administratur dal register da commerzi. 
^4 Per associaziuns d' assicuranza e per associaziuns per credits po il Cussegl federal prolungar l' applitgabladad dal dretg vegl en il singul cas. La dumonda al sto vegnir fatga avant che 3 onns èn scadids dapi che la lescha è entrada en vigur. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttta3
Art. 3 
II. Fonds da prevenziun 
Sche societads anonimas, sche societads acziunaras commanditaras e sche associaziuns han - avant l' entrada en vigur da questa lescha - destinà en moda evidenta parts da lur facultad per fundar e per sustegnair instituziuns da prevenziun, han ellas d' adattar quests fonds entaifer 5 onns a las disposiziuns dals artitgels 673 ed 862. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttta4
Art. 4 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttta5
Art. 5 
C. Prescripziuns concernent la bilantscha 
I. Resalva da relaziuns extraordinarias 
^1 Il Cussegl federal ha il dretg, sche relaziuns economicas extraordinarias pretendan quai, da relaschar disposiziuns che permettan a las persunas, ch' èn obligadas da far ina bilantscha, da betg stuair observar tuttas disposiziuns da questa lescha che pertutgan las prescripziuns concernent la bilantscha. In tal conclus dal Cussegl federal sto vegnir publitgà. 
^2 Sch' in tal conclus dal Cussegl federal è vegnì applitgà per far la bilantscha, sto quai vegnir remartgà en la bilantscha. 
Art. 6 II. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta7
Art. 7 
D. Relaziuns da responsabladad dals associads 
^1 Las midadas che las prescripziuns da questa lescha chaschunan per las relaziuns da responsabladad dals associads na pregiuditgeschan betg ils dretgs dals crediturs ch' existan il mument che la lescha entra en vigur. 
^2 Las associaziuns, da las qualas ils commembers stattan buns persunalmain per las obligaziuns da l' associaziun, e quai mo sin basa da la prescripziun da l' artitgel 689 dal Dretg d' obligaziuns vertent èn suttamess per 5 onns a las disposiziuns dal dretg vertent. 
^3 Durant quest termin po la radunanza generala concluder cun la maioritad absoluta da las vuschs davart l' exclusiun totala u parziala da la responsabladad persunala u constatar expressivamain la responsabladad persunala. La prescripziun da l' artitgel 889 alinea 2 davart l' extrada na vegn betg applitgada. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta8
Art. 8 
E. Firmas commerzialas 
^1 Las firmas ch' existan il mument che questa lescha entra en vigur e che na correspundan betg a sias prescripziuns, dastgan exister vinavant senza midadas durant 2 onns. 
^2 En cas ch' i dettia midadas da tge spezia ch' i saja avant la scadenza da quest termin, ston las firmas dentant vegnir messas en concordanza cun la lescha actuala. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta9
Art. 9 
F. Vaglias ch' èn vegnidas emessas pli baud 
I. Titels nominals 
Ils cudeschets da spargn e da deposits sco er ils certificats da spargn e da deposit ch' èn vegnids emess sco titels nominals avant che questa lescha è entrada en vigur èn suttamess a las prescripziuns da l' artitgel 977 davart l' annullaziun da certificats da debit, e quai er alura, sch' il debitur n' ha betg resalvà en il titel expressivamain per sasez il dretg da pajar valaivlamain senza ch' il titel vegnia preschentà u senza ch' el saja annullà. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta10
Art. 10 
II. Aczias 
1. Valur nominala 
Aczias ch' èn vegnidas emessas avant l' entrada en vigur da questa lescha pon: 
1. mantegnair ina valur nominala da main che 100 francs; 
2. entaifer 3 onns dapi che la lescha è entrada en vigur vegnir reducidas ad ina valur nominala da main che 100 francs en cas ch' il chapital da basa vegnia er reducì. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ta11
Art. 11 
2. Aczias al possessur betg pajadas entiramain 
^1 Aczias e certificats provisorics al possessur ch' èn vegnids emess avant l' entrada en vigur da questa lescha n' èn betg suttamess a las disposiziuns dals artitgels 683 e 688 alineas 1 e 3. 
^2 La relaziun giuridica dals sutsegnaders e dals acquistaders da questas aczias sa drizza tenor il dretg vertent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a12
Art. 12 
III. Cambialas e schecs 
Cambialas e schecs ch' èn vegnids emess avant l' entrada en vigur da questa lescha èn suttamess en tuts reguards al dretg vertent. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a13
Art. 13 
G. Cuminanza dals crediturs 
Las disposiziuns da l' Ordinaziun dals 20 da favrer 1918 davart la cuminanza da crediturs en cas d' obligaziuns d' emprest e dals conclus cumplettants dal Cussegl federal restan vinavant en vigur per ils cas, per ils quals ellas vegnissan applitgadas. 
Art. 14 
H. ... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a15
Art. 15 
J. Midada da la Lescha federala davart scussiun e concurs 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a16
Art. 16 
K. Relaziun tar la Lescha da bancas 
I. Resalva generala 
Las prescripziuns da la Lescha federala dals 8 da november 1934 davart las bancas e cassas da spargn restan resalvadas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a17
Art. 17 
II. Midadas da singulas prescripziuns 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a18
Art. 18 
L. Aboliziun dal dretg civil federal 
Cun l' entrada en vigur da questa lescha vegnan abolidas las disposiziuns dal dretg civil da la Confederaziun che stattan en cuntradicziun cun quella, en spezial la terza partiziun dal Dretg d' obligaziuns che porta il titel: « Las societads commerzialas, vaglias e firmas commerzialas» ( LF dals 14 da zercladur 1881 davart il Dretg d' obligaziuns, art. 552-715 e 720-880). 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. a19
Art. 19 
M. Entrada en vigur da questa lescha 
^1 Questa lescha entra en vigur il 1. da fanadur 1937. 
^2 Exceptà da quai è il chapitel davart la cuminanza da crediturs en cas d' obligaziuns d' emprest ( art. 1157-1182); il Cussegl federal vegn a fixar l' entrada en vigur da quest chapitel. 
^3 Il Cussegl federal vegn incumbensà cun l' execuziun da questa lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttttttta1
Art. 1 
A. Titel final dal Cudesch civil svizzer 
Il titel final dal Cudesch civil svizzer vala per questa lescha. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttttttta2
Art. 2 
B. Adattaziuns al dretg nov 
I. En general 
^1 Societads anonimas e societads acziunaras commanditaras ch' èn inscrittas en il register da commerzi il mument, che questa lescha entra en vigur, che na correspundan dentant betg a las novas prescripziuns legalas, ston adattar lur statuts a las novas disposiziuns entaifer 5 onns. 
^2 Societads che n' adattan betg lur statuts entaifer 5 onns a las disposiziuns davart il chapital minimal, davart l' apport minimal e davart ils certificats da participaziun e da giudida, e quai malgrà in appel public ch' è vegnì publitgà pliras giadas en il Fegl uffizial svizzer da commerzi ed en ils fegls uffizials dals chantuns, vegnan schliadas dal derschader sin dumonda da l' administratur dal register. Il derschader po fixar in termin supplementar da maximalmain 6 mais. Societads ch' èn vegnidas fundadas avant il 1. da schaner 1985, èn exceptadas da l' adattaziun da lur disposiziuns statutaras davart il chapital minimal. Societads, da las qualas il chapital da participaziun ha surpassà il dubel dal chapital d' aczias il 1. da schaner 1985, èn exceptadas da l' adattar a la limitaziun legala. 
^3 Autras disposiziuns statutaras che n' èn betg cumpatiblas cun il nov dretg restan en vigur fin a l' adattaziun, maximalmain dentant anc 5 onns. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttttta3
Art. 3 
II. Singulas disposiziuns 
1. Certificats da participaziun e certificats da giudida 
^1 Cun l' entrada en vigur da questa lescha valan ils artitgels 656a, 656b alineas 2 e 3, 656c e 656d sco er 656g per societads existentas, er sch' ils statuts u sche las cundiziuns d' emissiun stattan en cuntradicziun cun els. Els valan per titels ch' èn designads sco certificats da participaziun e sco certificats da giudida, che han ina valur nominala e ch' èn declerads tar las passivas da la bilantscha. 
^2 Per ils titels ch' èn numnads en l' alinea 1 ston las societads entaifer 5 onns fixar las cundiziuns d' emissiun en ils statuts e las adattar a l' artitgel 656f, procurar per las inscripziuns necessarias en il register da commerzi e munir ils titels che sa chattan en circulaziun e che n' èn betg designads sco certificats da participaziun cun questa designaziun. 
^3 Per auters titels che quels ch' èn numnads en l' alinea 1 valan las novas prescripziuns davart ils certificats da giudida, er sch' els èn designads sco certificats da participaziun. Entaifer 5 onns ston els vegnir designads tenor il dretg nov e na dastgan inditgar pli nagina valur nominala. Ils statuts ston vegnir midads correspundentamain. Resalvada resta la transfurmaziun en certificats da participaziun. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttta4
Art. 4 
2. Refusa da possessurs d' aczias al num 
En cumplettaziun da l' artitgel 685d alinea 1 po la societad - sin basa da disposiziuns statutaras - refusar persunas sco acquistadras d' aczias al num ch' èn quotadas a la bursa, uschenavant ed uschè ditg che lur renconuschientscha pudess impedir la societad da preschentar la cumprova da la cumposiziun dal circul dals acziunaris che vegn pretendida da leschas federalas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttta5
Art. 5 
3. Aczias cun dretg da votar 
Societads che han - applitgond l' artitgel 10 da las disposiziuns finalas e transitoricas da la Lescha federala dals 18 da december 1936 davart la revisiun dals titels 24-33 dal Dretg d' obligaziuns - mantegnì aczias cun dretg da votar che han ina valur nominala sut 10 francs, sco er societads, tar las qualas la valur nominala da las aczias pli grondas importa dapli che diesch giadas la valur nominala da las aczias pli pitschnas, na ston betg adattar lur statuts a l' artitgel 693 alinea 2 segunda frasa. Ellas na dastgan dentant emetter naginas aczias novas pli, da las qualas la valur nominala importa dapli che diesch giadas la valur nominala da las aczias pli pitschnas u main che 10 pertschient da la valur nominala da las aczias pli grondas. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tttta6
Art. 6 
4. Maioritads qualifitgadas 
Sch' ina societad ha integrà - e quai mo cun repeter disposiziuns dal dretg vertent - prescripziuns en ils statuts che prevesan maioritads qualifitgadas per tscherts conclus, po la radunanza dals associads concluder entaifer 1 onn dapi l' entrada en vigur da questa lescha cun la maioritad absoluta da tut las vuschs d' aczias represchentadas che questas disposiziuns vegnian adattadas al nov dretg. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttta7
Art. 7 
C. Midada da leschas federalas 
... 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. ttta8
Art. 8 
D. Referendum 
Questa lescha è suttamessa al referendum facultativ. 
Lescha federala dals 30 da mars 1911 davart la cumplettaziun dal cudesch civil svizzer (Tschintgavla part: Dretg d’obligaziuns): Art. tta9
Art. 9 
E. Entrada en vigur 
Il Cussegl federal fixescha l' entrada en vigur. 
Cudesch da procedura civila svizzer dals 19 da december 2008 (Cudesch da procedura civila, CPC): Titel
272 
Cudesch da procedura civila svizzer 
( Cudesch da procedura civila, CPC) 
dals 19 da december 2008 ( versiun dal 1. da matg 2013) 
L' Assamblea federala da la Confederaziun svizra, sa basond sin l' artitgel 122 alinea 1 da la Constituziun federala, suenter avair gì invista da la missiva dal Cussegl federal dals 28 da zercladur 2006, concluda: 
Cudesch da procedura civila svizzer dals 19 da december 2008 (Cudesch da procedura civila, CPC): Art. 1
Art. 1 Object 
Questa lescha regla la procedura davant las instanzas chantunalas per: 
a. chaussas civilas dispitaivlas; 
b. ordinaziuns giudizialas da la giurisdicziun voluntara; 
c. fatschentas giudizialas dal dretg da scussiun e da concurs; 
d. la giurisdicziun da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 2
Art. 2 Relaziuns internaziunalas 
Las disposiziuns dal dretg da contracts internaziunals e las disposiziuns da la Lescha federala dals 18 da december 1987 davart il dretg internaziunal privat ( LDIP) restan resalvadas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 3
Art. 3 Organisaziun da las dretgiras e da las autoritads da mediaziun 
L' organisaziun da las dretgiras e da las autoritads da mediaziun è chaussa dals chantuns, nun che questa lescha disponia insatge auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 4
Art. 4 Princips 
^1 Il dretg chantunal regla la cumpetenza materiala e funcziunala da las dretgiras, nun che questa lescha disponia insatge auter. 
^2 Sche la cumpetenza materiala dependa da la valur en dispita, vegn quella calculada tenor questa lescha. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 5
Art. 5 Suletta instanza chantunala 
^1 Il dretg chantunal designescha la dretgira ch' è cumpetenta sco suletta instanza chantunala per: 
a. dispitas en connex cun la proprietad intellectuala, inclusiv las dispitas che concernan la nullitad, la titularitad, il licenziament, il transferiment e la violaziun da tals dretgs; 
b. dispitas dal dretg da cartels; 
c. dispitas davart l' utilisaziun d' ina firma; 
d. dispitas tenor la Lescha federala dals 19 da december 1986 davart la concurrenza illoiala, sche la valur en dispita importa passa 30 000 francs u sche la Confederaziun fa diever da ses dretg da purtar plant; 
e. dispitas tenor la Lescha federala dals 18 da mars 1983 davart la responsabladad civila per l' energia nucleara; 
f. plants cunter la Confederaziun; 
g. la nominaziun d' in controllader spezial tenor l' artitgel 697b dal dretg d' obligaziuns ( DO); 
h. dispitas tenor la lescha federala dals 23 da zercladur 2006 davart las investiziuns collectivas da chapital e tenor la lescha da bursas dals 24 da mars 19955. 
^2 Questa instanza è er cumpetenta per ordinar mesiras preventivas avant l' entrada da la litispendenza d' in plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 6
Art. 6 Dretgira commerziala 
^1 Ils chantuns pon designar ina dretgira spezialisada ch' è cumpetenta sco suletta instanza chantunala per dispitas dal dretg commerzial ( dretgira commerziala). 
^2 I sa tracta d' ina dispita dal dretg commerzial, sche: 
a. l' activitad commerziala d' almain ina partida è pertutgada; 
b. ins po far recurs en chaussas civilas tar il Tribunal federal cunter la decisiun; 
c. las partidas èn inscrittas en il register svizzer da commerzi u en in register ester cumparegliabel. 
^3 Sche mo la partida accusada è inscritta en il register svizzer da commerzi u en in register ester cumparegliabel, ma sche las ulteriuras premissas èn ademplidas, po la partida accusanta tscherner tranter la dretgira commerziala e la dretgira ordinaria. 
^4 Ultra da quai pon ils chantuns attribuir a la dretgira commerziala: 
a. las dispitas tenor l' artitgel 5 alinea 1; 
b. las dispitas che concernan il dretg da societads commerzialas e d' associaziuns. 
^5 La dretgira commerziala è er cumpetenta per ordinar mesiras preventivas avant l' entrada da la litispendenza d' in plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 7
Art. 7 Dretgira per dispitas che resultan tras assicuranzas supplementaras a l' assicuranza da malsauns sociala 
Ils chantuns pon designar ina dretgira ch' è cumpetenta sco suletta instanza chantunala per dispitas che resultan tras assicuranzas supplementaras a l' assicuranza da malsauns sociala tenor la Lescha federala dals 18 da mars 1994 davart l' assicuranza da malsauns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 8
Art. 8 Plant direct davant la dretgira superiura 
^1 Sche la valur en dispita d' ina dispita dal dretg patrimonial importa almain 100 000 francs, po la partida accusanta sa drizzar directamain a la dretgira superiura, sche la partida accusada è d' accord. 
^2 Questa dretgira decida sco suletta instanza chantunala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 9
Art. 9 Cumpetenza stringenta 
^1 Ina dretgira cumpetenta è mo stringenta, sche quai vegn prescrit explicitamain da la lescha. 
^2 D' ina dretgira cumpetenta stringenta na pon las partidas betg divergiar. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 10
Art. 10 Domicil e sedia 
^1 Uschenavant che questa lescha na dispona nagut auter, è cumpetenta: 
a. la dretgira a ses domicil per plants cunter ina persuna natirala; 
b. la dretgira a sia sedia per plants cunter ina persuna giuridica, cunter instituziuns e cunter corporaziuns dal dretg public sco er cunter societads collectivas e commanditaras; 
c. la dretgira superiura dal chantun Berna u la dretgira superiura da quel chantun, en il qual la partida accusanta ha ses domicil, sia sedia u sia dimora usitada, per plants cunter la Confederaziun; 
d. ina dretgira a la chapitala dal chantun per plants cunter in chantun. 
^2 Il domicil sa determinescha tenor il Cudesch civil svizzer ( CCS). L' artitgel 24 CCS n' è betg applitgabel. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 11
Art. 11 Lieu da dimora 
^1 Sche la partida accusada n' ha betg in domicil, è cumpetenta la dretgira en ses lieu da dimora usità. 
^2 Il lieu da dimora usità è là, nua che la persuna viva durant in temp pli lung, er sche la durada da la dimora è limitada gia d' emprim ennà. 
^3 Sche la partida accusada n' ha betg in lieu da dimora usità, è cumpetenta la dretgira en ses ultim lieu da dimora enconuschent. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 12
Art. 12 Fatschenta e filiala 
Per plants che resultan tras la gestiun d' ina fatschenta commerziala u professiunala u d' ina filiala è cumpetenta la dretgira al domicil u a la sedia da la partida accusada u la dretgira al lieu da la filiala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 13
Art. 13 Mesiras preventivas 
Uschenavant che questa lescha na dispona nagut auter, è stringentamain cumpetenta per ordinar mesiras preventivas: 
a. la dretgira ch' è cumpetenta per la chaussa principala; u 
b. la dretgira dal lieu, nua che la mesira duai vegnir exequida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 14
Art. 14 Cuntraplant 
^1 A la dretgira che ha la cumpetenza locala per il plant principal pon ins inoltrar in cuntraplant, sche quel stat en in connex material cun il plant principal. 
^2 Questa dretgira resta cumpetenta, er sch' il plant principal scroda per in motiv u l' auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 15
Art. 15 Litisconsorzi ed accumulaziun da plants 
^1 Sch' il plant sa drizza cunter plirs litisconsorts, è la dretgira ch' è cumpetenta per ina partida accusada, cumpetenta per tut las partidas accusadas, uschenavant che questa cumpetenza na sa basa betg mo sin ina cunvegna davart la dretgira cumpetenta. 
^2 Sche pliras pretensiuns cunter ina partida accusada stattan en in connex material, è mintga dretgira ch' è cumpetenta per ina da las pretensiuns, cumpetenta per tut las autras pretensiuns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 16
Art. 16 Plant sin denunzia da la dispita 
Per il plant sin denunzia da la dispita è cumpetenta la dretgira dal process principal. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 17
Art. 17 Cunvegna davart la dretgira cumpetenta 
^1 Las partidas pon fixar ina dretgira cumpetenta per ina dispita giuridica existenta u futura davart pretensiuns che resultan tras ina tscherta relaziun giuridica, nun che questa lescha disponia insatge auter. Sche la cunvegna na dispona nagut auter, po il plant vegnir inoltrà sulettamain a la dretgira cumpetenta fixada. 
^2 La cunvegna sto vegnir fatga en scrit u en in' autra furma che permetta da la cumprovar a maun d' in text. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 18
Art. 18 Acceptaziun taciturna 
Uschenavant che questa lescha na dispona nagut auter, daventa la dretgira appellada cumpetenta, cur che la partida accusada s' exprima en chaussa senza far resalvas davart la cumpetenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 19
Art. 19 Giurisdicziun voluntara 
En chaussas da la giurisdicziun voluntara è stringentamain cumpetenta la dretgira u l' autoritad al domicil u a la sedia da la partida petenta, nun che questa lescha disponia insatge auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 20
Art. 20 Protecziun da la persunalitad e protecziun da datas 
La dretgira al domicil u a la sedia d' ina da las partidas è cumpetenta per: 
a. plants che resultan tras la violaziun da la persunalitad; 
b. dumondas concernent il dretg da replica; 
c. plants sin protecziun dal num e sin contestaziun d' ina midada dal num; 
d. plants e dumondas tenor l' artitgel 15 da la Lescha federala dals 19 da zercladur 1992 davart la protecziun da datas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 21
Art. 21 Decleranza da mort e da spariziun 
Per dumondas che concernan ina decleranza da mort u da spariziun ( art. 34 fin 38 CCS) è stringentamain cumpetenta la dretgira a l' ultim domicil enconuschent da la persuna sparida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 22
Art. 22 Rectificaziun dal register da stadi civil 
Per plants che concernan ina rectificaziun dal register da stadi civil è stringentamain cumpetenta la dretgira da quel circul d' uffizi, en il qual la documentaziun è vegnida rectifitgada u avess stuì vegnir rectifitgada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 23
Art. 23 Inoltraziuns e plants dal dretg matrimonial 
^1 Per dumondas e per plants dal dretg matrimonial sco er per dumondas d' ordinar mesiras preventivas è stringentamain cumpetenta la dretgira al domicil d' ina partida. 
^2 Per dumondas da l' autoritad da surveglianza en fatgs da scussiun d' ordinar la separaziun dals bains è stringentamain cumpetenta la dretgira al domicil dal debitur. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 24
Art. 24 Inoltraziuns e plants concernent il partenadi registrà 
Per dumondas e per plants concernent il partenadi registrà sco er per dumondas d' ordinar mesiras preventivas è stringentamain cumpetenta la dretgira al domicil d' ina partida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 25
Art. 25 Constataziun e contestaziun da la relaziun da figlialanza 
Per plants sin constataziun e sin contestaziun da la relaziun da figlialanza è stringentamain cumpetenta la dretgira al domicil d' ina da las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 26
Art. 26 Plants sin mantegniment e sin sustegn 
Per plants independents dals uffants sin mantegniment e sin sustegn cunter lur geniturs e per plants sin obligaziun da sustegn cunter parents è stringentamain cumpetenta la dretgira al domicil d' ina da las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 27
Art. 27 Pretensiuns da mammas betg maridadas 
Per pretensiuns da mammas betg maridadas è stringentamain cumpetenta la dretgira al domicil d' ina da las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 28
Art. 28 
^1 Per plants dal dretg d' ierta sco er per plants sin liquidaziun dals bains matrimonials en cas da mort d' in conjugal u d' in partenari registrà è cumpetenta la dretgira a l' ultim domicil dal testader. 
^2 Per mesiras en connex cun la successiun d' ierta è stringentamain cumpetenta l' autoritad a l' ultim domicil dal testader. Sch' il testader n' è betg mort a ses domicil, infurmescha l' autoritad dal lieu da la mort l' autoritad dal domicil e prenda las mesiras necessarias per segirar las valurs da facultad al lieu da la mort. 
^3 Plants independents sin attribuziun d' in manaschi u d' in bain immobigliar agricul tenor il dretg d' ierta pon er vegnir inoltrads al lieu, nua che l' object sa chatta. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 29
Art. 29 Bains immobigliars 
^1 La dretgira al lieu, nua ch' il bain immobigliar è vegnì inscrit u stuess vegnir inscrit en il register funsil, è cumpetenta per: 
a. plants reals; 
b. plants cunter la cuminanza dals proprietaris en condomini; 
c. plants sin constituziun da dretgs da pegn legals. 
^2 Auters plants che sa refereschan a dretgs vi da bains immobigliars pon er vegnir inoltrads a la dretgira al domicil u a la sedia da la partida accusada. 
^3 Sch' in plant sa referescha a plirs bains immobigliars u sch' il bain immobigliar è vegnì inscrit en il register funsil en plirs circuls, è cumpetenta la dretgira en quel lieu, nua ch' il bain immobigliar cun la surfatscha la pli gronda u nua che la surfatscha la pli gronda dal bain immobigliar sa chatta. 
^4 En chaussas da la giurisdicziun voluntara che sa refereschan a dretgs vi da bains immobigliars è stringentamain cumpetenta la dretgira en quel lieu, nua ch' il bain immobigliar è vegnì inscrit u stuess vegnir inscrit en il register funsil. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 30
Art. 30 Chaussas moviblas 
^1 Per plants che concernan dretgs reals, il possess da chaussas moviblas e pretensiuns garantidas tras in pegn movibel è cumpetenta la dretgira al domicil u a la sedia da la partida accusada u la dretgira al lieu, nua che la chaussa sa chatta. 
^2 En chaussas da la giurisdicziun voluntara è stringentamain cumpetenta la dretgira al domicil u a la sedia da la partida petenta u la dretgira al lieu, nua che la chaussa sa chatta. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 31
Art. 31 Princip 
Per plants che resultan tras contracts è cumpetenta la dretgira al domicil u a la sedia da la partida accusada u la dretgira al lieu, nua che la prestaziun caracteristica sto vegnir furnida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 32
Art. 32 Contracts cun consuments 
^1 Per dispitas che resultan tras contracts cun consuments è cumpetenta: 
a. la dretgira al domicil u a la sedia d' ina da las partidas per plants dal consument; 
b. la dretgira al domicil da la partida accusada per plants da l' offerent. 
^2 Sco contracts cun consuments valan contracts davart prestaziuns dal consum usità ch' èn destinadas als basegns persunals u famigliars dal consument e che vegnan purschidas da l' autra partida en il rom da sia activitad professiunala u commerziala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 33
Art. 33 Locaziun e fittanza da chaussas immoviblas 
Per plants che resultan tras la locaziun e tras la fittanza da chaussas immoviblas è cumpetenta la dretgira al lieu, nua che la chaussa sa chatta. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 34
Art. 34 Dretg da lavur 
^1 Per plants dal dretg da lavur è cumpetenta la dretgira al domicil u a la sedia da la partida accusada u la dretgira al lieu, nua ch' il lavurant exequescha per ordinari sia lavur. 
^2 Per plants che vegnan inoltrads d' ina persuna che tschertga ina plazza e d' in lavurant sin basa da la Lescha federala dals 6 d' october 1989 davart l' intermediaziun da lavur e l' emprest da persunal è ultra da quai cumpetenta la dretgira al lieu da la sedia da la fatschenta da l' intermediatur u da l' emprestader. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 35
Art. 35 Renunzia a las dretgiras cumpetentas tenor la lescha 
^1 Betg renunziar gia ordavant u tras acceptaziun taciturna a las dretgiras cumpetentas tenor ils artitgels 32 fin 34 na pon: 
a. il consument; 
b. il locatari u il fittadin da locals d' abitar u da fatschenta; 
c. il fittadin agricul; 
d. la persuna che tschertga ina plazza u il lavurant. 
^2 Resalvada resta la conclusiun d' ina cunvegna davart la dretgira cumpetenta suenter l' entrada da la dispita. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 36
Art. 36 Princip 
Per plants che resultan d' acziuns scumandadas è cumpetenta la dretgira al domicil u a la sedia da la persuna donnegiada u da la partida accusada ubain la dretgira al lieu da l' acziun u da l' eveniment. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 37
Art. 37 Indemnisaziun dal donn en cas da mesiras preventivas nungiustifitgadas 
Per plants sin indemnisaziun dal donn che resultan tras mesiras preventivas nungiustifitgadas è cumpetenta la dretgira al domicil u a la sedia da la partida accusada u la dretgira al lieu, nua che la mesira preventiva era vegnida ordinada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 38
Art. 38 Accidents da vehichels a motor e da velos 
^1 Per plants che resultan tras accidents da vehichels a motor e da velos è cumpetenta la dretgira al domicil u a la sedia da la partida accusada u la dretgira al lieu da l' accident. 
^2 Per plants cunter il biro naziunal d' assicuranza ( art. 74 da la lescha federala dals 19 da december 1958 davart il traffic sin via; LTV) u cunter il fond naziunal da garanzia ( art. 76 LTV) è ultra da quai cumpetenta la dretgira al lieu d' ina filiala da questas instituziuns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 39
Art. 39 Plant d' adesiun 
Per giuditgar plants civils che vegnan fatgs valair sin via d' adesiun resta resalvada la cumpetenza da la dretgira penala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 40
Art. 40 Dretg da societads 
Per plants da responsabladad che resultan tras il dretg da societads è cumpetenta la dretgira al domicil u a la sedia da la partida accusada u la dretgira a la sedia da la societad. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 41
Art. 41 
Cudesch da procedura civila svizzer dals 19 da december 2008 (Cudesch da procedura civila, CPC): Art. 42
Art. 42 Fusiuns, partiziuns, transfurmaziuns e transferiments da facultad 
Per plants che sa basan sin la lescha da fusiun dals 3 d' october 2003 è cumpetenta la dretgira a la sedia d' in dals subjects giuridics participads. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 43
Art. 43 Annullaziun da vaglias e da polissas d' assicuranza; scumond da pajament 
^1 Per annullar titels da participaziun è stringentamain cumpetenta la dretgira a la sedia da la societad. 
^2 Per annullar titels da pegn immobigliar è stringentamain cumpetenta la dretgira al lieu, nua ch' il bain immobigliar è vegnì inscrit en il register funsil. 
^3 Per annullar las ulteriuras vaglias e las polissas d' assicuranza è stringentamain cumpetenta la dretgira al domicil u a la sedia dal debitur. 
^4 Per pronunziar e per annullar scumonds da pajament che resultan tras cambialas e tras schecs è stringentamain cumpetenta la dretgira al lieu dal pajament. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 44
Art. 44 Obligaziuns d' emprest 
La cumpetenza locala per l' autorisaziun da convocar la radunanza dals crediturs sa drizza tenor l' artitgel 1165 DO. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 45
Art. 45 Investiziuns collectivas 
Per plants dals investiders sco er dal represchentant da la cuminanza dals investiders è stringentamain cumpetenta la dretgira a la sedia dal titular da la permissiun pertutgà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 46
Art. 46 
Per plants tenor la Lescha federala dals 11 d' avrigl 1889 davart la scussiun ed il concurs ( LSC) vegn la cumpetenza locala determinada tenor quest chapitel, nun che la LSC prevesia ina dretgira cumpetenta. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 47
Art. 47 Motivs da recusaziun 
^1 Ina persuna giudiziala prenda recusaziun, sch' ella: 
a. ha in interess persunal vi da la chaussa; 
b. è stada participada a la medema chaussa en in' autra posiziun, en spezial sco commembra d' ina autoritad, sco assistenta giuridica, sco experta, sco perditga u sco mediatura extragiudiziala. 
c. è u era maridada, viva u ha vivì en partenadi registrà u maina facticamain ina communitad da vita cun ina partida, cun ses represchentant u cun ina persuna ch' è stada participada a la medema chaussa sco commembra da l' instanza precedenta; 
d. è parenta u quinada cun ina partida en lingia directa u fin e cun il terz grad da la lingia laterala; 
e. è parenta u quinada en lingia directa u en il segund grad da la lingia laterala cun il represchentant d' ina partida u cun ina persuna ch' è stada participada a la medema chaussa sco commembra da l' instanza precedenta; 
f. pudess esser implitgada per auters motivs, en spezial pervia d' amicizia u d' inimicizia cun ina partida u cun ses represchentant. 
^2 Nagin motiv da recusaziun per sasez n' è en spezial la cooperaziun: 
a. a la decisiun davart la giurisdicziun gratuita; 
b. a la procedura da mediaziun; 
c. a l' avertura da dretg tenor ils artitgels 80 fin 84 LSC; 
d. a l' ordinaziun da mesiras preventivas; 
e. a la procedura per la protecziun da la lètg. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 48
Art. 48 Obligaziun d' annunzia 
La persuna giudiziala pertutgada annunzia a temp in eventual motiv da recusaziun e prenda recusaziun da sai anor, sch' ella è da l' avis ch' il motiv saja avant maun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 49
Art. 49 Dumonda da recusaziun 
^1 Ina partida che vul refusar ina persuna giudiziala sto far immediatamain ina dumonda correspundenta a la dretgira, e quai uschespert ch' ella ha survegnì enconuschientscha dal motiv da recusaziun. Ils fatgs che motiveschan la recusaziun ston vegnir fatgs valair vardaivlamain. 
^2 La persuna giudiziala pertutgada prenda posiziun davart la dumonda. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 50
Art. 50 Decisiun 
^1 Sch' i vegn contestà in motiv da recusaziun ch' ina partida fa valair, decida la dretgira. 
^2 Cunter la decisiun pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 51
Art. 51 Consequenzas da la violaziun da las prescripziuns da recusaziun 
^1 Acts uffizials, als quals ina persuna che sto prender recusaziun è stada participada, ston vegnir abolids e repetids, sch' ina partida pretenda quai entaifer 10 dis dapi ch' ella ha survegnì enconuschientscha dal motiv da recusaziun. 
^2 Mesiras da cumprova che na pon betg vegnir repetidas dastgan vegnir resguardadas da la dretgira. 
^3 Sch' il motiv da recusaziun vegn scuvrì pir suenter la finiziun da la procedura, valan las disposiziuns davart la revisiun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 52
Art. 52 Agir en buna fai 
Tut las persunas participadas a la procedura ston agir en buna fai. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 53
Art. 53 Attenziun giuridica 
^1 Las partidas han il dretg d' attenziun giuridica. 
^2 En spezial pon ellas prender invista da las actas e laschar far copias, nun che interess publics u privats predominants s' opponian a quai. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 54
Art. 54 Publicitad da la procedura 
^1 Las tractativas ed in' eventuala communicaziun da la sentenzia a bucca èn publicas. Las decisiuns vegnan rendidas accessiblas a la publicitad. 
^2 Il dretg chantunal determinescha, sche la tractativa da la sentenzia è publica. 
^3 La publicitad po vegnir exclusa per part u dal tuttafatg, sche l' interess public u sche l' interess degn da vegnir protegì d' ina persuna pertutgada pretenda quai. 
^4 Las proceduras dal dretg da famiglia n' èn betg publicas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 55
Art. 55 Princip da tractativa e d' inquisiziun 
^1 Las partidas ston preschentar a la dretgira ils fatgs ch' èn la basa da lur dumondas ed inditgar ils meds da cumprova. 
^2 Resalvadas restan disposiziuns legalas davart la constataziun dals fatgs e davart la registraziun uffiziala da las cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 56
Art. 56 Interrogaziun tras la dretgira 
Sch' ils arguments d' ina partida èn obscurs, cuntradictorics, intscherts u evidentamain incumplets, dat la dretgira a questa partida la pussaivladad da sclerir e da cumplettar ses arguments a maun da dumondas correspundentas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 57
Art. 57 Dretg applitgà d' uffizi 
La dretgira applitgescha d' uffizi il dretg. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 58
Art. 58 Princip da disposiziun e maxima uffiziala 
^1 La dretgira na dastga betg attribuir ad ina partida dapli u insatge auter che quai ch' ella pretenda e betg pli pauc che quai che la cuntrapartida ha renconuschì. 
^2 Resalvadas restan disposiziuns legalas, tenor las qualas la dretgira n' è betg liada vi da las propostas da las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 59
Art. 59 Princip 
^1 La dretgira entra en in plant u en ina dumonda, sche las premissas per in process èn ademplidas. 
^2 Questas premissas èn en spezial las suandantas: 
a. la partida accusanta u petenta ha in interess degn da vegnir protegì; 
b. la dretgira ha la cumpetenza materiala e locala; 
c. las partidas èn capablas dad esser partida e da processar; 
d. la chaussa n' è betg pendenta davant in' autra autoritad; 
e. la chaussa n' è betg anc vegnida decidida cun vigur legala; 
f. il pajament anticipà e la segirezza per ils custs da process èn vegnids prestads. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 60
Art. 60 Examinaziun da las premissas per in process 
La dretgira examinescha d' uffizi, sche las premissas per in process èn ademplidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 61
Art. 61 Cunvegna da cumpromiss 
Sche las partidas han fatg ina cunvegna da cumpromiss davart ina chaussa dispitaivla che po vegnir suttamessa ad in cumpromiss, refusescha la dretgira statala appellada sia cumpetenza, nun che: 
a. la partida accusada haja acceptà la procedura senza resalvas; 
b. la dretgira constateschia che la cunvegna da cumpromiss saja evidentamain nunvalaivla u betg ademplibla; u 
c. la dretgira da cumpromiss na possia betg vegnir nominada per motivs che ston evidentamain vegnir attribuids a la partida accusada en la procedura da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 62
Art. 62 Cumenzament da la litispendenza 
^1 Tras l' inoltraziun d' ina dumonda da mediaziun, d' in plant, d' ina dumonda u d' ina dumonda cuminaivla da divorzi cumenza la litispendenza. 
^2 A las partidas vegn confermada l' entrada d' in plant u d' ina dumonda. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 63
Art. 63 Litispendenza en cas che la cumpetenza manca ed en cas ch' il tip da procedura è fauss 
^1 Sch' in plant, ch' è vegnì retratg u refusà per mancanza da cumpetenza, vegn purtà da nov davant l' autoritad da mediaziun u davant la dretgira cumpetenta entaifer 1 mais dapi la retratga u dapi la decisiun da betg entrar en chaussa, vala la data da l' emprima inoltraziun sco mument da l' entrada da la litispendenza. 
^2 Il medem vala, sch' in plant n' è betg vegnì inoltrà cun la dretga procedura. 
^3 Resalvads restan ils termins legals spezials per purtar plant tenor la LSC. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 64
Art. 64 Effects da la litispendenza 
^1 La litispendenza ha en spezial ils suandants effects: 
a. tranter las medemas partidas na po l' object da dispita betg vegnir fatg pendent davant in' autra autoritad; 
b. la cumpetenza locala vegn mantegnida. 
^2 Per observar in termin legal dal dretg privat che sa basa sin il mument ch' il plant è vegnì deponì u inoltrà u che sa basa sin in auter act che iniziescha la procedura, è decisiva la litispendenza tenor questa lescha. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 65
Art. 65 Consequenzas da la retratga dal plant 
Tgi che retira in plant tar la dretgira cumpetenta, na po betg pli manar in segund process cunter la medema partida davart il medem object da dispita, sche la dretgira ha gia tramess il plant a la partida accusada e sche quella n' accepta betg la retratga. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 66
Art. 66 Capacitad d' esser partida 
Capabel d' esser partida è tgi ch' è capabel da giudair dretgs u tgi che dastga sa preschentar sco partida tenor il dretg federal. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 67
Art. 67 Capacitad da processar 
^1 Capabel da processar è, tgi ch' è abel d' agir. 
^2 Per tgi che n' è betg abel d' agir agescha sia represchentanza legala. 
^3 Uschenavant ch' ina persuna inabla d' agir è abla da giuditgar, po ella: 
a. far diever independentamain da ses dretgs che sa basan sin sia persunalitad; 
b. prender sezza las mesiras provisoricas necessarias, sch' i resulta in privel dal retard. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 68
Art. 68 Represchentanza contractuala 
^1 Mintga partida ch' è capabla da processar po sa laschar represchentar en il process. 
^2 Da represchentar professiunalmain las partidas èn autorisads: 
a. en tut las proceduras: advocats ch' èn autorisads da represchentar partidas davant dretgiras svizras tenor la Lescha dals 23 da zercladur 2000 davart las advocatas ed ils advocats; 
b. davant l' autoritad da mediaziun, en dispitas dal dretg patrimonial en la procedura simplifitgada sco er en chaussas da la procedura summarica: curaturs patentads sco er agents da dretg, uschenavant ch' il dretg chantunal prevesa quai; 
c. en chaussas da la procedura summarica tenor l' artitgel 251 da questa lescha: represchentants professiunals tenor l' artitgel 27 LSC; 
d. davant dretgiras da locaziun e da lavur: represchentants cun las qualificaziuns professiunalas, uschenavant ch' il dretg chantunal prevesa quai. 
^3 Il represchentant sto sa legitimar tras in plainpudair. 
^4 La dretgira po ordinar ch' ina partida represchentada stoppia sa preschentar persunalmain davant dretgira. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 69
Art. 69 Incapacitad d' ina partida 
^1 Sch' ina partida è evidentamain incapabla da processar sezza, la po la dretgira intimar d' incumbensar in represchentant. Sche la partida na dat betg suatientscha a questa intimaziun, nominescha la dretgira in represchentant per ella. 
^2 La dretgira infurmescha l' autoritad da protecziun da creschids e d' uffants, sch' ella è da l' avis che mesiras da protecziun sajan inditgadas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 70
Art. 70 Litisconsorzi necessari 
^1 Sche pliras persunas èn participadas ad ina relaziun giuridica e sch' i po vegnir decidì davart questa relaziun mo cun effect per tuttas, ston ellas accusar u vegnir accusadas cuminaivlamain. 
^2 Ils acts processuals ch' in dals litisconsorts exequescha a temp han in effect er sin ils litisconsorts negligents; exceptà da quai è l' inoltraziun da meds legals. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 71
Art. 71 Litisconsorzi simpel 
^1 Sch' i duain vegnir giuditgads dretgs ed obligaziuns che sa basan sin fatgs u sin motivs giuridics sumegliants, pon pliras persunas accusar u vegnir accusadas cuminaivlamain. 
^2 Il litisconsorzi simpel è exclus, sch' il medem tip da procedura n' è betg applitgabel per ils singuls plants. 
^3 Mintga litisconsort po manar il process independentamain dals auters litisconsorts. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 72
Art. 72 Represchentanza cuminaivla 
Ils litisconsorts pon designar in represchentant cuminaivel, uschiglio vegnan ils documents consegnads a mintga singul litisconsort. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 73
Art. 73 
^1 Tgi che pretenda d' avair in meglier dretg vi da l' object da dispita, ch' excluda per part u dal tuttafatg omaduas partidas, po purtar plant cunter omaduas partidas davant la dretgira tar la quala il process è pendent en emprima instanza. 
^2 La dretgira po ubain sistir il process, fin ch' il plant da l' intervenient principal è liquidà cun vigur legala, ubain unir las proceduras. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 74
Art. 74 Princip 
Tgi che fa valair vardaivlamain in interess giuridic ch' ina dispita pendenta vegnia decidida a favur d' ina da las partidas, po intervegnir da tut temp en il process sco partida secundara e suttametter a la dretgira ina dumonda d' intervenziun per quest intent. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 75
Art. 75 Dumonda 
^1 La dumonda d' intervenziun cuntegna il motiv da l' intervenziun e la designaziun da la partida, a favur da la quala i vegn intervegnì. 
^2 La dretgira decida davart la dumonda suenter avair tadlà las partidas. Cunter la decisiun pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 76
Art. 76 Dretgs da l' intervenient 
^1 Per sustegnair la partida principala po l' intervenient exequir tut ils acts processuals ch' èn admissibels tenor il stadi da la procedura, en spezial far valair tut ils meds d' attatga e da defensiun ed er inoltrar meds legals. 
^2 Sch' ils acts processuals da l' intervenient stattan en cuntradicziun cun ils acts processuals da la partida principala, na vegnan els betg considerads en il process. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 77
Art. 77 Effects da l' intervenziun 
Sch' il resultat dal process è disfavuraivel per la partida principala, ha quai er in effect sin l' intervenient, cun excepziun dals suandants cas: 
a. l' intervenient è stà impedì da far valair meds d' attatga u da defensiun causa il stadi dal process al mument da sia intervenziun ubain causa acts u omissiuns da la partida principala; u 
b. la partida principala n' ha - intenziunadamain u per greva negligientscha - betg fatg valair meds d' attatga u da defensiun che l' intervenient n' enconuscha betg. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 78
Art. 78 Princips 
^1 Ina partida che vul recurrer ad ina terza persuna en cas ch' ella perda il process u che tema las pretensiuns d' ina terza persuna, po convocar questa terza persuna e delegar ad ella il process. 
^2 La terza persuna convocada po da sia vart delegar la dispita ad autras persunas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 79
Art. 79 Posiziun dal convocà 
^1 Il convocà po: 
a. intervegnir senza ulteriuras premissas a favur da la partida che l' ha delegà la dispita; u 
b. manar il process empè da la partida che l' ha delegà la dispita, sche quella dat ses consentiment ch' el fetschia quai. 
^2 Sch' el refusescha l' intervenziun u na respunda betg, vegn il process cuntinuà senza prender resguard dad el. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 80
Art. 80 Effects da la delegaziun da la dispita 
L' artitgel 77 vala confurm al senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 81
Art. 81 Princips 
^1 La partida che deleghescha la dispita po far valair ils dretgs ch' ella crai d' avair cunter il convocà en la dispita davant la dretgira ch' è fatschentada cun il plant principal. 
^2 Il convocà na po da sia vart betg delegar la dispita ad autras persunas. 
^3 En la procedura simplifitgada ed en la procedura summarica n' è il plant sin denunzia da la dispita betg admissibel. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 82
Art. 82 Procedura 
^1 L' admissiun dal plant sin denunzia da la dispita sto vegnir dumandada cun la resposta al plant u cun la replica en il process principal. Las pretensiuns giuridicas che la partida denunzianta ha l' intenziun da far cunter il denunzià ston vegnir numnadas e motivadas curtamain. 
^2 La dretgira dat la pussaivladad da prender posiziun a la cuntrapartida sco er al denunzià. 
^3 Sch' il plant sin denunzia da la dispita vegn admess, fixescha la dretgira il mument e la dimensiun da la correspundenza respectiva; l' artitgel 125 resta resalvà. 
^4 Cunter la decisiun davart l' admissiun dal plant pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 83
Art. 83 
^1 Sche l' object da dispita vegn alienà durant il process, po l' acquistader entrar en il process empè da l' alienader. 
^2 La partida entranta stat buna per tut ils custs da process. Per ils custs da process ch' èn resultads fin a la midada da la partida stat buna solidaricamain la partida che sorta. 
^3 En cas motivads sto la partida entranta prestar - sin dumonda da la cuntrapartida - ina garanzia per l' execuziun da la decisiun. 
^4 Senza alienaziun da l' object da dispita è ina midada da partida mo permessa cun il consentiment da la cuntrapartida; resalvadas restan disposiziuns legalas spezialas davart la successiun da dretg. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 84
Art. 84 Plant sin condemnaziun ad ina prestaziun 
^1 Cun il plant sin condemnaziun ad ina prestaziun pretenda la partida accusanta che la partida accusada vegnia condemnada da far, da tralaschar u da tolerar insatge. 
^2 Sch' i vegn pretendì ch' i vegnia pajada ina summa da daners, sto quella vegnir quantifitgada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 85
Art. 85 Plant sin ina pretensiun betg quantifitgada 
^1 Sch' i n' è betg pussaivel u betg pretendibel che la partida accusanta quantifitgeschia sia pretensiun gia al cumenzament dal process, po ella inoltrar in plant sin ina pretensiun betg quantifitgada. Ella sto dentant inditgar ina valur minimala che vala sco valur en dispita provisorica. 
^2 Suenter la finiziun da la procedura da cumprova u suenter la furniziun da las infurmaziuns necessarias tras la partida accusada sto la partida accusanta quantifitgar sia pretensiun uschespert ch' ella è en cas da far quai. La dretgira appellada resta cumpetenta, er sche la valur en dispita surpassa la cumpetenza materiala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 86
Art. 86 Plant parzial 
Sch' ina pretensiun è divisibla, po er vegnir inoltrà in plant mo sin ina part da la pretensiun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 87
Art. 87 Plant constitutiv 
Cun in plant constitutiv pretenda la partida accusanta la constituziun, la midada u l' aboliziun d' in tschert dretg u d' ina tscherta relaziun giuridica. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 88
Art. 88 Plant da constataziun 
Cun in plant da constataziun pretenda la partida accusanta ch' i vegnia constatà davant dretgira, sch' in dretg u ina relaziun giuridica exista u betg. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 89
Art. 89 Plant collectiv 
^1 Las uniuns e las autras organisaziuns d' impurtanza naziunala u regiunala, ch' èn autorisadas sin basa da lur statuts da defender ils interess da tschertas gruppas da persunas, pon purtar plant en agen num sin violaziun da la persunalitad dals commembers da questas gruppas da persunas. 
^2 Cun il plant collectiv pon ins pretender: 
a. da scumandar ina violaziun smanatschanta; 
b. d' eliminar ina violaziun existenta; 
c. da constatar l' illegalitad d' ina violaziun, sche quella irritescha vinavant. 
^3 Disposiziuns legalas spezialas davart il plant collectiv restan resalvadas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 90
Art. 90 Accumulaziun da plants 
La partida accusanta po unir en in plant pliras pretensiuns cunter la medema partida, sche: 
a. la medema dretgira ha la cumpetenza materiala en chaussa; 
b. il medem tip da procedura è applitgabel. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 91
Art. 91 Princip 
^1 La valur en dispita vegn determinada tras la pretensiun giuridica. Ils tschains ed ils custs da la procedura currenta u d' ina eventuala publicaziun da la decisiun sco er ulteriuras pretensiuns eventualas na vegnan betg resguardads. 
^2 En cas che la pretensiun giuridica na cuntegna betg ina summa da daners determinada, fixescha la dretgira la valur en dispita, sche las partidas n' arrivan betg da sa cunvegnir davart quest punct u sche lur indicaziuns èn evidentamain faussas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 92
Art. 92 Utilisaziuns e prestaziuns periodicas 
^1 Sco valur d' utilisaziuns u da prestaziuns periodicas vala la valur dal chapital. 
^2 En cas d' ina durada intscherta u illimitada vala l' import da l' utilisaziun u da la prestaziun dad 1 onn, multiplitgà cun ventg, sco valur da chapital, en cas da rentas vitalizias la valur en daners. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 93
Art. 93 Litisconsorzi simpel ed accumulaziun da plants 
^1 En cas d' in litisconsorzi simpel e d' ina accumulaziun da plants vegnan adidas las pretensiuns che vegnan fatgas valair, nun ch' ellas excludian ina l' autra. 
^2 En cas d' in litisconsorzi simpel vegn mantegnì il tip da procedura, er sche la valur en dispita vegn adida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 94
Art. 94 Cuntraplant 
^1 Sch' in cuntraplant s' oppona al plant, vegn la valur en dispita determinada tras la pretensiun giuridica pli auta. 
^2 Per determinar ils custs da process vegnan adidas las valurs en dispita, nun ch' il plant ed il cuntraplant excludian in l' auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 95
Art. 95 Noziuns 
^1 Custs da process èn: 
a. ils custs da dretgira; 
b. l' indemnisaziun da la partida. 
^2 Custs da dretgira èn: 
a. las pauschalas per la procedura da mediaziun; 
b. las pauschalas per la decisiun ( taxa da decisiun); 
c. ils custs per la registraziun da las cumprovas; 
d. ils custs per la translaziun; 
e. ils custs per la represchentanza da l' uffant ( art. 299 e 300). 
^3 Sco indemnisaziun da la partida vala: 
a. l' indemnisaziun da las expensas necessarias; 
b. ils custs d' ina represchentanza professiunala; 
c. en cas motivads: ina indemnisaziun adequata per malcumadaivladads, sch' ina partida n' ha betg gì in represchentant professiunal. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 96
Art. 96 Tariffas 
Ils chantuns fixeschan las tariffas per ils custs da process. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 97
Art. 97 Infurmaziun davart ils custs da process 
Sch' ina partida n' è betg represchentada tras in advocat, l' infurmescha la dretgira davart l' autezza presumtiva dals custs da process sco er davart la giurisdicziun gratuita. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 98
Art. 98 Pajament anticipà dals custs 
La dretgira po pretender da la partida accusanta in pajament anticipà fin a l' autezza dals custs da dretgira presumtivs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 99
Art. 99 Garanzia per l' indemnisaziun da la partida 
^1 Sin dumonda da la partida accusada sto la partida accusanta prestar ina garanzia per l' indemnisaziun da la partida accusada, sche: 
a. ses domicil u sia sedia n' è betg en Svizra; 
b. ella para dad esser insolventa, en spezial sch' il concurs è vegnì declerà cunter ella, sch' igl ha lieu ina procedura d' accumodament cunter ella u sch' i èn avant maun attests da perdita; 
c. ella sto anc pajar custs da process anteriurs; 
d. auters motivs pericliteschan considerablamain l' indemnisaziun da la partida. 
^2 En cas d' in litisconsorzi necessari sto la segirezza vegnir prestada mo, sch' ina da las premissas è avant maun tar tut ils litisconsorts. 
^3 Segirezzas na ston betg vegnir prestadas: 
a. en la procedura simplifitgada, cun excepziun da las dispitas dal dretg patrimonial tenor l' artitgel 243 alinea 1; 
b. en la procedura da divorzi; 
c. en proceduras summaricas, cun excepziun da la protecziun giuridica en cas clers ( art. 257). 
Cudesch da procedura civila svizzer dals 19 da december 2008 (Cudesch da procedura civila, CPC): Art. 100
Art. 100 Gener ed autezza da la garanzia 
^1 La garanzia po vegnir prestada en daners ubain cun pajar in garanzia tar ina banca domiciliada en Svizra u tar ina societad d' assicuranzas ch' è admessa al commerzi en Svizra. 
^2 La dretgira po augmentar, reducir u abolir posteriuramain la segirezza che sto vegnir prestada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 101
Art. 101 Prestaziun dal pajament anticipà e da la garanzia 
^1 La dretgira fixescha in termin per prestar il pajament anticipà e la garanzia. 
^2 Mesiras preventivas po ella ordinar gia avant che la garanzia vegnia prestada. 
^3 Sch' il pajament anticipà u la garanzia na vegn er betg prestà entaifer in termin prolungà, n' entra la dretgira betg en il plant u en la dumonda. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 102
Art. 102 Pajament anticipà per la registraziun da las cumprovas 
^1 Mintga partida sto pajar ordavant las expensas da la dretgira che resultan tras la registraziun da las cumprovas che la partida ha dumandà. 
^2 Sche las partidas dumondan il medem med da cumprova, sto mintga partida pajar ordavant la mesadad da las expensas. 
^3 Sch' ina partida na paja betg ordavant ses custs, po l' autra partida far quai; cas cuntrari na vegnan las cumprovas betg registradas. Resalvadas restan dispitas, en las qualas la dretgira sto examinar d' uffizi ils fatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 103
Art. 103 Meds legals 
Cunter las decisiuns davart la prestaziun da pajaments anticipads e da garanzia pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 104
Art. 104 Decisiun davart ils custs da process 
^1 Davart ils custs da process decida la dretgira per regla en la decisiun finala. 
^2 En cas d' ina decisiun intermediara ( art. 237) pon vegnir repartids ils custs da process ch' èn resultads fin a quest mument. 
^3 Davart ils custs da process da mesiras preventivas po vegnir decidì ensemen cun la chaussa principala. 
^4 En ina decisiun da refusaziun po l' instanza superiura surlaschar a l' instanza precedenta da reparter ils custs da process da la procedura da meds legals. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 105
Art. 105 Fixaziun e repartiziun dals custs da process 
^1 Ils custs da dretgira vegnan fixads e repartids d' uffizi. 
^2 L' indemnisaziun da la partida vegn concedida da la dretgira tenor las tariffas ( art. 96). Las partidas pon inoltrar ina nota dals custs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 106
Art. 106 Princips da repartiziun 
^1 Ils custs da process vegnan adossads a la partida perdenta. Sch' i na vegn betg entrà en chaussa e sch' il plant vegn retratg, vala la partida accusanta sco partida perdenta; sch' il plant vegn renconuschì, è la partida accusada la partida perdenta. 
^2 Sche ni l' ina ni l' autra partida n' ha gudagnà cumplettamain, vegnan ils custs da process repartids tenor il resultat da la procedura. 
^3 Sche pliras persunas èn participadas al process sco partidas principalas u secundaras, fixescha la dretgira la part dals custs da process che mintgina sto surpigliar. Ella po er decider che mintgina stoppia star buna solidaricamain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 107
Art. 107 Repartiziun tenor agen giudicat 
^1 La dretgira po divergiar dals princips da repartiziun e reparter ils custs da process tenor agen giudicat: 
a. sch' il plant è vegnì approvà da princip, dentant betg en l' autezza da la pretensiun, e sche questa autezza è stada dependenta dal giudicat da la dretgira u sch' igl è stà difficil da quantifitgar la pretensiun; 
b. sch' ina partida ha gì motivs da buna fai da manar il process; 
c. en proceduras dal dretg da famiglia; 
d. en proceduras concernent il partenadi registrà; 
e. sche la procedura è vegnida stritgada pervia da mancanza d' object e sche questa lescha na dispona nagut auter; 
f. sch' i dat autras circumstanzas spezialas che laschan parair inadequata ina repartiziun tenor il resultat da la procedura. 
^2 Per motivs d' adequatezza po la dretgira adossar al chantun ils custs da dretgira che ni ina partida ni terzas persunas n' han chaschunà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 108
Art. 108 Custs da process nunnecessaris 
Ils custs da process nunnecessaris ston vegnir pajads da quel ch' als chaschuna. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 109
Art. 109 Repartiziun en cas d' accord 
^1 En cas d' in accord giudizial surpiglia mintga partida ils custs da process confurm a l' accord. 
^2 Ils custs vegnan repartids tenor ils artitgels 106 fin 108, sche: 
a. l' accord na cuntegna nagina regulaziun; u 
b. la regulaziun prendida disfavurisescha unilateralmain la partida, a la quala è vegnida concedida la giurisdicziun gratuita. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 110
Art. 110 Meds legals 
La decisiun da custs è contestabla en moda independenta mo cun in recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 111
Art. 111 Liquidaziun dals custs da process 
^1 Ils custs da dretgira vegnan cumpensads cun ils pajaments anticipads che las partidas han prestà. La summa restanta va a quint da la partida ch' è sentenziada da pajar ils custs. 
^2 La partida ch' è sentenziada da pajar ils custs sto restituir a l' autra partida ils pajaments anticipads prestads e pajar l' indemnisaziun che la dretgira ha concedì a la partida. 
^3 Resalvadas restan las disposiziuns davart la giurisdicziun gratuita. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 112
Art. 112 Prorogaziun, relasch, scadenza e tschains dals custs da dretgira 
^1 Per pajar ils custs da dretgira po vegnir concedì in termin da prorogaziun ed en cas da basegnusadad permanenta pon ils custs da dretgira vegnir relaschads. 
^2 Las pretensiuns scadan 10 onns suenter la finiziun da la procedura. 
^3 Il tschains da retard importa 5 pertschient. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 113
Art. 113 Procedura da mediaziun 
^1 En la procedura da mediaziun na vegnan concedidas naginas indemnisaziuns da las partidas. Resalvada resta l' indemnisaziun d' in assistent giuridic gratuit tras il chantun. 
^2 Nagins custs da dretgira na vegnan concedids en dispitas: 
a. tenor la Lescha d' egualitad dals 24 da mars 1995; 
b. tenor la Lescha dals 13 da december 2002 davart l' egualitad da persunas cun impediments; 
c. che resultan tras la locaziun e tras la fittanza da locals d' abitar e da fatschenta sco er tras la fittanza agricula; 
d. che resultan tras la relaziun da lavur sco er tenor la Lescha dals 6 d' october 1989 davart l' intermediaziun da lavur fin ad ina valur en dispita da 30 000 francs; 
e. tenor la Lescha da participaziun dals 17 da december 1993; 
f. che resultan tras assicuranzas supplementaras a l' assicuranza da malsauns sociala tenor la Lescha federala dals 18 da mars 1994 davart l' assicuranza da malsauns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 114
Art. 114 Procedura da decisiun 
En la procedura da decisiun na vegnan concedids nagins custs da dretgira en dispitas: 
a. tenor la Lescha d' egualitad dals 24 da mars 1995; 
b. tenor la Lescha dals 13 da december 2002 davart l' egualitad da persunas cun impediments; 
c. che resultan tras la relaziun da lavur sco er tenor la Lescha dals 6 d' october 1989 davart l' intermediaziun da lavur fin ad ina valur en dispita da 30 000 francs; 
d. tenor la Lescha da participaziun dals 17 da december 1993; 
e. che resultan tras assicuranzas supplementaras a l' assicuranza da malsauns sociala tenor la Lescha federala dals 18 da mars 1994 davart l' assicuranza da malsauns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 115
Art. 115 Obligaziun da surpigliar ils custs 
En cas da process che vegnan manads da mala fai u da levsenn pon ils custs da dretgira vegnir adossads ad ina partida er en proceduras gratuitas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 116
Art. 116 Liberaziun dals custs tenor il dretg chantunal 
^1 Ils chantuns pon conceder ulteriuras liberaziuns dals custs da process. 
^2 Liberaziuns ch' in chantun conceda a sasez, a sias vischnancas ed ad autras corporaziuns da dretg chantunal valan er per la Confederaziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 117
Art. 117 Dretg 
Ina persuna ha il dretg sin la giurisdicziun gratuita, sche: 
a. ella n' ha betg ils meds finanzials necessaris; e 
b. sia pretensiun giuridica na para betg dad esser invana. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 118
Art. 118 Dimensiun 
^1 La giurisdicziun gratuita cumpiglia: 
a. la liberaziun da la prestaziun da pajaments anticipads e da garanzias; 
b. la liberaziun dals custs da dretgira; 
c. la nominaziun giudiziala d' in assistent giuridic, sche quai è necessari per defender ils dretgs, en spezial sche la cuntrapartida è represchentada tras in advocat; l' assistent giuridic po vegnir nominà gia per la preparaziun dal process. 
^2 La giurisdicziun gratuita po vegnir concedida per part u cumplainamain. 
^3 Ella na liberescha betg da pajar ina indemnisaziun a la cuntrapartida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 119
Art. 119 Dumonda e procedura 
^1 La dumonda da giurisdicziun gratuita po vegnir fatga avant u suenter l' entrada da la litispendenza. 
^2 Il petent sto infurmar davart sias entradas e facultads e s' exprimer tant davart la chaussa sco er davart sias cumprovas. En la dumonda po el designar il num da l' assistent giuridic giavischà. 
^3 La dretgira decida davart la dumonda en ina procedura summarica. La cuntrapartida po vegnir tadlada. Ella sto adina vegnir tadlada, sche la giurisdicziun gratuita duai cumpigliar la prestaziun da la segirezza per l' indemnisaziun da la partida. 
^4 Excepziunalmain po la giurisdicziun gratuita vegnir concedida retroactivamain. 
^5 En la procedura da meds legals sto la giurisdicziun gratuita vegnir dumandada da nov. 
^6 Cun excepziun da mala fai e da levsenn na vegnan incassads nagins custs da dretgira en la procedura da giurisdicziun gratuita. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 120
Art. 120 Retratga da la giurisdicziun gratuita 
La dretgira retira la giurisdicziun gratuita, sche las premissas per tala n' existan betg pli u n' han mai existì. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 121
Art. 121 Meds legals 
Cunter la decisiun che refusescha u che retira per part u cumplainamain la giurisdicziun gratuita pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 122
Art. 122 Liquidaziun dals custs da process 
^1 Sche la partida, a la quala la giurisdicziun gratuita è vegnida concedida, perda, vegnan ils custs da process liquidads sco suonda: 
a. l' assistent giuridic gratuit vegn indemnisà adequatamain tras il chantun; 
b. ils custs da dretgira van a quint dal chantun; 
c. a la cuntrapartida vegnan restituids ils pajaments anticipads prestads; 
d. la partida, a la quala la giurisdicziun gratuita è vegnida concedida, sto pajar l' indemnisaziun a la cuntrapartida. 
^2 Sche la partida, a la quala la giurisdicziun gratuita è vegnida concedida, gudogna e sche l' indemnisaziun da la partida n' è betg u probablamain betg incassabla, vegn l' assistent giuridic gratuit indemnisà adequatamain tras il chantun. Cun il pajament va la pretensiun al chantun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 123
Art. 123 Restituziun 
^1 Ina partida, a la quala la giurisdicziun gratuita è vegnida concedida, sto pajar enavos quella, uschespert ch' ella è en cas da far quai. 
^2 Il dretg dal chantun scada 10 onns suenter la fin da la procedura. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 124
Art. 124 Princips 
^1 La dretgira maina il process. Ella decretescha las disposiziuns processualas necessarias per preparar e per realisar la procedura en moda speditiva. 
^2 La direcziun dal process po vegnir delegada ad in commember da la dretgira. 
^3 La dretgira po empruvar da tut temp da chattar ina cunvegna tranter las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 125
Art. 125 Simplificaziun dal process 
Per simplifitgar il process po la dretgira en spezial: 
a. restrenscher la procedura a singulas dumondas u pretensiuns giuridicas; 
b. separar plants ch' èn vegnids inoltrads cuminaivlamain; 
c. unir plants ch' èn vegnids inoltrads independentamain; 
d. separar in cuntraplant da la procedura principala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 126
Art. 126 Sistida da la procedura 
^1 La dretgira po sistir la procedura, sche l' opportunitad pretenda quai. La procedura po vegnir sistida en spezial, sche la decisiun dependa dal resultat d' ina autra procedura. 
^2 Cunter la sistida pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 127
Art. 127 Surdada en cas da proceduras connexas 
^1 En cas che plants, che stattan en in connex material in cun l' auter, èn pendents tar differentas dretgiras, po la dretgira ch' è vegnida appellada pli tard surdar il plant ch' è pendent tar ella a la dretgira ch' è vegnida appellada sco emprima, sche quella è d' accord cun quai. 
^2 Cunter la surdada pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 128
Art. 128 Disciplina en la procedura e process da levsenn 
^1 Tgi che violescha las reglas da maniera u disturba l' andament da la procedura davant dretgira, vegn chastià cun ina reprimanda u cun ina multa disciplinara fin a 1000 francs. Ultra da quai po la dretgira ordinar che questa persuna vegnia exclusa da la tractativa. 
^2 Per exequir sias ordinaziuns po la dretgira clamar la polizia. 
^3 En cas da process che vegnan manads da mala fai u da levsenn pon las partidas e lur represchentants vegnir chastiads cun ina multa disciplinara fin a 2000 francs ed en cas da repetiziun fin a 5000 francs. 
^4 Cunter la multa disciplinara pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 129
Art. 129 
La procedura vegn manada en la lingua uffiziala dal chantun cumpetent. En cas da pliras linguas uffizialas reglan ils chantuns il diever da las linguas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 130
Art. 130 Furma 
^1 Las inoltraziuns ston vegnir consegnadas a la dretgira sin palpiri u sin via electronica. Ellas ston vegnir suttascrittas. 
^2 Sche la transmissiun ha lieu sin via electronica, sto il speditur avair munì il document che cuntegna l' inoltraziun e las agiuntas, cun ina signatura electronica renconuschida. Il Cussegl federal determinescha il format da la transmissiun. 
^3 En cas d' ina transmissiun electronica po la dretgira pretender che l' inoltraziun e las agiuntas vegnian consegnadas posteriuramain sin palpiri. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 131
Art. 131 Dumber 
En cas d' ina inoltraziun sin via electronica stoi esser avant maun in exemplar da l' inoltraziun e da las agiuntas per la partida ed in exemplar da l' inoltraziun e da las agiuntas per mintga cuntrapartida; cas cuntrari po la dretgira ubain fixar in termin posteriur per furnir quai ubain far las copias necessarias sin donn e cust da la partida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 132
Art. 132 Inoltraziuns manglusas, querulantas e giuridicamain abusivas 
^1 Mancanzas, sco la mancanza da la suttascripziun u dal plainpudair, ston vegnir curregidas entaifer in termin che vegn fixà da la dretgira. Cas cuntrari na vegn l' inoltraziun betg considerada. 
^2 Il medem vala per inoltraziuns illegiblas, nuncunvegnentas, nunchapiblas u bler memia extendidas. 
^3 Inoltraziuns querulantas e giuridicamain abusivas vegnan tramessas enavos al speditur senza commentari. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 133
Art. 133 Cuntegn 
La citaziun cuntegna: 
a. il num e l' adressa da la persuna citada; 
b. l' object dal process e las partidas; 
c. la qualitad, en la quala la persuna vegn citada; 
d. il lieu, la data e las uras che la persuna citada sto cumparair; 
e. l' act processual, al qual la persuna vegn citada; 
f. las consequenzas da la negligientscha; 
g. la data da la citaziun e la suttascripziun da la dretgira. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 134
Art. 134 Termin 
La citaziun sto vegnir tramessa almain 10 dis avant il termin da l' audiziun, nun che questa lescha disponia insatge auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 135
Art. 135 Spustament dal termin d' audiziun 
La dretgira po spustar il termin d' audiziun per motivs suffizients: 
a. d' uffizi; u 
b. sche quai vegn dumandà avant il termin. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 136
Art. 136 Documents da consegnar 
A las persunas pertutgadas trametta la dretgira en spezial: 
a. citaziuns; 
b. disposiziuns e decisiuns; 
c. inoltraziuns da la cuntrapartida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 137
Art. 137 En cas da represchentanza 
Sch' ina partida vegn represchentada, vegnan ils documents tramess al represchentant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 138
Art. 138 Furma 
^1 Citaziuns, disposiziuns e decisiuns vegnan consegnadas per posta recumandada u confirmond la recepziun en autra moda. 
^2 La consegna vegn considerada sco succedida, sche la spediziun è vegnida recepida da l' adressat u d' ina persuna che ha almain 16 onns e ch' è emploiada u che viva en la medema chasada. Resalvadas restan ordinaziuns da la dretgira da consegnar in document persunalmain a l' adressat. 
^3 Plinavant vegn la consegna considerada sco succedida: 
a. en cas d' ina spediziun postala recumandada che n' è betg vegnida retratga: il 7. di suenter ch' igl è vegnì empruvà da consegnar la spediziun senza success, sche la persuna stueva far quint cun ina consegna; 
b. en cas d' ina consegna persunala, sche l' adressat refusescha da recepir la spediziun e sche quai vegn attestà dal consegnader: il di da la refusa. 
^4 Autras spediziuns po la dretgira consegnar per posta normala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 139
Art. 139 Consegna electronica 
^1 Cun il consentiment da la persuna pertutgada po mintga consegna vegnir fatga sin via electronica. 
^2 Il Cussegl federal fixescha ils detagls. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 140
Art. 140 Domicil da consegna 
A partidas cun domicil u cun sedia a l' exteriur po la dretgira ordinar da designar in domicil da consegna en Svizra. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 141
Art. 141 Publicaziun uffiziala 
^1 La consegna vegn fatga tras ina publicaziun en il Fegl uffizial chantunal u en il Fegl uffizial svizzer da commerzi, sche: 
a. il lieu da dimora da l' adressat n' è betg enconuschent e na po betg vegnir eruì, malgrà retschertgas pretendiblas; 
b. ina consegna n' è betg pussaivla u fiss colliada cun malcumadaivladads extraordinarias; 
c. ina partida cun domicil u cun sedia a l' exteriur n' ha - cuntrari a l' ordinaziun da la dretgira - betg designà in domicil da consegna en Svizra. 
^2 La consegna vegn considerada sco succedida il di da la publicaziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 142
Art. 142 Cumenzament e calculaziun 
^1 Periodas da scadenza che dependan d' ina communicaziun u d' in eveniment, cumenzan il di suenter. 
^2 Sche la perioda da scadenza è calculada en mais, finescha ella l' ultim mais, e quai quel di che ha la medema cifra sco il di che la perioda da scadenza ha cumenzà. Sch' il di correspundent manca, finescha il termin l' ultim di dal mais. 
^3 Sche l' ultim di d' ina perioda da scadenza è ina sonda, ina dumengia u in firà renconuschì en il lieu da dretgira tras il dretg federal u chantunal, finescha il termin il proxim lavurdi. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 143
Art. 143 Observaziun 
^1 Las inoltraziuns ston vegnir consegnadas a la dretgira il pli tard l' ultim di da la perioda da scadenza u surdadas - per mauns da la dretgira - a la Posta svizra u ad ina represchentanza svizra diplomatica u consulara. 
^2 En cas d' ina transmissiun electronica è il termin observà, sch' il sistem informatic respectiv ha confermà che l' inoltraziun saja entrada tar l' adressa da consegna da la dretgira il pli tard l' ultim di da la perioda da scadenza. 
^3 La perioda da scadenza per in pajament a la dretgira è observada, sche l' import è vegnì surdà a la Posta svizra u pajà sin in conto da posta u da banca en Svizra a favur da la dretgira, e quai il pli tard l' ultim di da la perioda da scadenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 144
Art. 144 Prolungaziun 
^1 Las periodas legalas na pon betg vegnir prolungadas. 
^2 Per motivs suffizients pon las periodas giudizialas da scadenza vegnir prolungadas, sche la dretgira vegn dumandada da far quai avant la fin da la perioda da scadenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 145
Art. 145 Interrupziun da las periodas da scadenza 
^1 Las periodas da scadenza legalas e giudizialas vegnan interruttas: 
a. dal 7. di avant Pasca fin e cun il 7. di suenter Pasca; 
b. dals 15 da fanadur fin e cun ils 15 d' avust; 
c. dals 18 da december fin e cun ils 2 da schaner. 
^2 Questa interrupziun da las periodas da scadenza na vala betg per: 
a. la procedura da mediaziun; 
b. la procedura summarica. 
^3 Las partidas ston vegnir rendidas attentas a las excepziuns tenor l' alinea 2. 
^4 Resalvadas restan las disposiziuns da la LSC davart las vacanzas da scussiun e davart il moratori. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 146
Art. 146 Effects da l' interrupziun 
^1 Sche la consegna ha lieu durant ina interrupziun, cumenza la perioda da scadenza il 1. di suenter la fin da l' interrupziun. 
^2 Durant l' interrupziun da la perioda da scadenza n' han lieu naginas tractativas giudizialas, nun che las partidas sajan d' accord cun quai. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 147
Art. 147 Negligientscha e consequenzas 
^1 Ina partida è negligenta, sch' ella n' exequescha betg in act processual entaifer il termin fixà u sch' ella na cumpara betg ad in termin. 
^2 La procedura vegn cuntinuada senza l' act negligì, nun che questa lescha disponia insatge auter. 
^3 La dretgira renda attentas las partidas a las consequenzas da la negligientscha. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 148
Art. 148 Restituziun 
^1 Sin dumonda d' ina partida negligenta po la dretgira conceder in termin posteriur u citar la partida ad in nov termin, sch' ella fa valair vardaivlamain ch' ella n' haja nagina culpa u mo ina pitschna culpa da la negligientscha. 
^2 La dumonda sto vegnir inoltrada entaifer 10 dis suenter ch' il motiv da negligientscha è scrudà. 
^3 Sch' ina decisiun è vegnida communitgada, po la restituziun vegnir pretendida mo entaifer 6 mais dapi che la decisiun è entrada en vigur. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 149
Art. 149 Procedura da restituziun 
La dretgira dat a la cuntrapartida la pussaivladad da prender posiziun e decida alura definitivamain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 150
Art. 150 Object da la cumprova 
^1 L' object da la cumprova èn fatgs dispitaivels, giuridicamain relevants. 
^2 L' object da la cumprova pon er esser l' isanza, l' isanza locala, ed - en dispitas dal dretg patrimonial - il dretg ester. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 151
Art. 151 Fatgs enconuschents 
Fatgs notorics ed enconuschents a la dretgira sco er experientschas generalmain renconuschidas na dovran nagina cumprova. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 152
Art. 152 Dretg d' inoltrar cumprovas 
^1 Mintga partida ha il dretg che la dretgira acceptia las cumprovas adattadas ch' ella inoltrescha en moda formalmain correcta ed entaifer il termin fixà. 
^2 Cumprovas acquistadas en moda illegala vegnan resguardads mo, sche l' interess da chattar la vardad predominescha. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 153
Art. 153 Cumprovas registradas d' uffizi 
^1 La dretgira registrescha d' uffizi las cumprovas, sch' ils fatgs ston vegnir cumprovads d' uffizi. 
^2 Ella po registrar d' uffizi las cumprovas, sch' i dat dubis considerabels ch' in fatg betg dispitaivel saja correct. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 154
Art. 154 Decrets areguard las cumprovas 
Avant che las cumprovas vegnan acceptadas, ston vegnir formulads ils decrets necessaris areguard las cumprovas. En quels vegnan surtut numnadas las cumprovas admessas ed i vegn fixà, per tge fatgs che mintga partida sto furnir cumprovas e cuntraprovas. Il decret areguard las cumprovas po adina vegnir midà u cumplettà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 155
Art. 155 Examinaziun da las cumprovas 
^1 L' examinaziun da las cumprovas po vegnir delegada ad in u a plirs commembers da la dretgira. 
^2 Per motivs impurtants po ina partida pretender che la dretgira sentenzianta examineschia las cumprovas. 
^3 Las partidas han il dretg da sa participar a l' examinaziun da las cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 156
Art. 156 Protecziun d' interess degns da vegnir protegids 
Sche l' examinaziun da las cumprovas periclitescha ils interess degns da vegnir protegids d' ina partida u da terzas persunas, sco en spezial ses secrets da fatschenta, prenda la dretgira las mesiras necessarias. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 157
Art. 157 Liber giudicat a basa da las cumprovas 
La dretgira fa sias conclusiuns giuditgond libramain las cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 158
Art. 158 Cumprovas preventivas 
^1 La dretgira examinescha da tut temp las cumprovas, sche: 
a. la lescha conceda in dretg correspundent; 
b. la partida petenta fa valair vardaivlamain che las cumprovas èn periclitadas u ch' i dat in interess degn da vegnir protegì. 
^2 I vegnan applitgadas las disposiziuns davart las mesiras preventivas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 159
Art. 159 Organs d' ina persuna giuridica 
Sch' ina persuna giuridica è partida, vegnan ses organs tractads en la procedura da cumprova sco ina partida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 160
Art. 160 Obligaziun da cooperar 
^1 Las partidas e terzas persunas èn obligadas da cooperar a la registraziun da las cumprovas. En spezial ston ellas: 
a. dir la vardad sco partidas u sco perditgas; 
b. consegnar documents; exceptads da quai èn documents or dal contact d' ina partida u d' ina terza persuna cun in advocat ch' è autorisà da represchentar professiunalmain la partida u la persuna u cun in advocat da patenta en il senn da l' artitgel 2 da la Lescha federala dals 20 da mars 2009 davart las advocatas ed ils advocats da patenta; 
c. tolerar ch' experts fan ina inspecziun da lur persuna u da lur proprietad. 
^2 Davart l' obligaziun da cooperar d' ina persuna minorenna decida la dretgira tenor ses agen bainparair. Ella resguarda il bainstar da l' uffant. 
^3 Terzas persunas ch' èn obligadas da cooperar han il dretg da vegnir indemnisadas adequatamain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 161
Art. 161 Infurmaziun 
^1 La dretgira infurmescha las partidas e terzas persunas davart l' obligaziun da cooperar, davart il dretg da refusar la cooperaziun e davart las consequenzas da la negligientscha. 
^2 Sch' ella tralascha l' infurmaziun davart il dretg da refusar la cooperaziun, dastga ella mo resguardar las cumprovas registradas, sche la persuna pertutgada dat ses consentiment u sche la refusa fiss stada nungiustifitgada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 162
Art. 162 Cooperaziun refusada giustifitgadamain 
Sch' ina partida u ina terza persuna refusescha giustifitgadamain la cooperaziun, na dastga la dretgira trair naginas conclusiuns areguard il fatg che sto vegnir cumprovà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 163
Art. 163 Dretg da refusa 
^1 Ina partida po refusar la cooperaziun, sch' ella: 
a. exponiss in da ses proxims en il senn da l' artitgel 165 ad ina persecuziun penala u a la responsabladad civila; 
b. sa faschess chastiabla pervia da la violaziun d' in secret tenor l' artitgel 321 dal Cudesch penal ( CP); exceptads èn ils revisurs; l' artitgel 166 alinea 1 litera b, terza part, vala tenor il senn. 
^2 Persunas che portan auters secrets ch' èn protegids tras la lescha pon refusar la cooperaziun, sch' ellas fan valair vardaivlamain che l' interess da tegnair secret predominescha l' interess da chattar la vardad. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 164
Art. 164 Refusa nungiustifitgada 
Sch' ina partida refusescha nungiustifitgadamain la cooperaziun, vegn quai resguardà da la dretgira cun giuditgar las cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 165
Art. 165 Dretg cumplessiv da refusar la cooperaziun 
^1 Refusar mintga cooperaziun po: 
a. tgi ch' è u era maridà cun ina partida u maina facticamain ina communitad da vita cun ina partida; 
b. tgi che ha uffants cuminaivels cun ina partida; 
c. tgi ch' è parent u quinà cun ina partida en lingia directa u fin e cun il terz grad da la lingia laterala; 
d. ils geniturs da tgira, ils uffants confidads ed ils uffants tratgs si sco fragliuns d' ina partida; 
e. la persuna nominada per l' avugadia u per la curatella d' ina partida. 
^2 Il partenadi registrà ha il medem status sco la lètg. 
^3 Ils mezs fragliuns han il medem status sco ils fragliuns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 166
Art. 166 Dretg limità da refusar la cooperaziun 
^1 Ina terza persuna po refusar la cooperaziun: 
a. sch' i sa tracta da constatar fatgs ch' exponissan ella sezza u in da ses proxims en il senn da l' artitgel 165 ad ina persecuziun penala u a la responsabladad civila; 
b. sch' ella sa faschess chastiabla pervia da la violaziun d' in secret tenor l' artitgel 321 CP; exceptads èn ils revisurs; cun excepziun dals advocats e dals spirituals ston terzas persunas dentant cooperar, sch' ellas èn suttamessas ad in' obligaziun d' annunzia u sch' ellas èn vegnidas liberadas da l' obligaziun da tegnair secret, nun ch' ellas fetschian valair vardaivlamain che l' interess da tegnair secret predomineschia l' interess da chattar la vardad. 
c. sch' i sa tracta da constatar fatgs ch' èn vegnids confidads ad ella sco funcziunaria en il senn da l' artitgel 110 alinea 3 CP u sco commembra d' ina autoritad en sia funcziun uffiziala ubain fatgs ch' ella è vegnida a savair exequind ses uffizi; ella sto dar pled e fatg, sch' ella è suttamessa ad in' obligaziun d' annunzia u sch' ella è vegnida autorisada da sia autoritad superiura da dar pled e fatg; 
d. sch' ella stuess dar pled e fatg sco mediatura publica u extragiudiziala davart fatgs ch' ella è vegnida a savair en il rom da l' activitad respectiva; 
e. sch' i sa tracta da constatar l' identitad da l' autur u il cuntegn e las funtaunas da sias infurmaziuns, en cas ch' ella s' occupa en moda professiunala u sco persuna auxiliara cun la publicaziun d' infurmaziuns en la part redacziunala d' in medium che cumpara periodicamain. 
^2 Persunas che portan auters secrets ch' èn protegids tras la lescha pon refusar la cooperaziun, sch' ellas fan valair vardaivlamain che l' interess da tegnair secret predominescha l' interess da chattar la vardad. 
^3 Resalvadas restan las disposiziuns spezialas dal dretg d' assicuranza sociala davart la communicaziun da datas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 167
Art. 167 Refusa nungiustifitgada 
^1 Sche la terza persuna refusescha nungiustifitgadamain la cooperaziun, po la dretgira: 
a. ordinar ina multa disciplinara fin a 1000 francs; 
b. pronunziar la smanatscha da chasti tenor l' artitgel 292 CP; 
c. ordinar la realisaziun per forza; 
d. adossar ils custs da process ch' èn resultads tras la refusa. 
^2 La negligientscha da la terza persuna ha las medemas consequenzas sco sch' ella refusass nungiustifitgadamain la cooperaziun. 
^3 Cunter l' ordinaziun giudiziala po la terza persuna far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 168
Art. 168 
^1 Sco cumprovas admissiblas valan: 
a. la perditga; 
b. documents; 
c. l' inspecziun; 
d. expertisas; 
e. infurmaziuns en scrit; 
f. l' interrogaziun da las partidas e la deposiziun da cumprova. 
^2 Resalvadas restan las disposiziuns davart ils interess dals uffants en chaussas dal dretg da famiglia. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 169
Art. 169 Object 
Tgi che n' è betg ina partida dal process, po dar perditga davart fatgs percepids directamain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 170
Art. 170 Citaziun 
^1 Las perditgas vegnan citadas da la dretgira. 
^2 La dretgira po permetter a las partidas da sa preschentar cun perditgas betg citadas. 
^3 Las perditgas pon vegnir interrogadas al lieu da lur dimora. Las partidas ston vegnir infurmadas a temp en chaussa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 171
Art. 171 Furma da l' interrogaziun 
^1 Avant l' interrogaziun vegn la perditga admonida da dir la vardad; sch' ella ha cumplenì il 14. onn da vegliadetgna, vegn ella plinavant infurmada davart las consequenzas penalas d' ina faussa perditga ( art. 307 CP). 
^2 La dretgira interroghescha mintga perditga individualmain ed en absenza da las autras perditgas; resalvada resta la confruntaziun. 
^3 La perditga sto s' exprimer libramain; la dretgira la po permetter da duvrar notizias en scrit. 
^4 La dretgira excluda perditgas da l' ulteriura tractativa, uschè ditg ch' ellas n' èn betg relaschadas dal banc da perditga. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 172
Art. 172 Cuntegn da l' interrogaziun 
La dretgira interroghescha las perditgas davart: 
a. lur persunalias; 
b. lur relaziuns persunalas cun las partidas dal process sco er autras circumstanzas che pon esser impurtantas per la credibladad da lur deposiziun; 
c. las observaziuns ch' ellas han fatg en connex cun la chaussa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 173
Art. 173 Dumondas cumplementaras 
Las partidas dal process pon pretender che la dretgira tschentia dumondas cumplementaras u pon tschentar sezzas talas dumondas cun la permissiun da la dretgira. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 174
Art. 174 Confruntaziun 
Las perditgas pon vegnir confruntadas cun autras perditgas e cun las partidas dal process. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 175
Art. 175 Perditga tras in expert 
Ad ina perditga cun enconuschientschas spezialas po la dretgira er tschentar dumondas davart ses giudicament dals fatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 176
Art. 176 Protocol 
^1 Il cuntegn essenzial da las deposiziuns vegn protocollà, prelegì a la perditga u laschà leger da la perditga ed alura suttascrit da la perditga. Sch' ina partida pretenda quai, vegnan er protocolladas dumondas cumplementaras da las partidas ch' èn vegnidas refusadas. 
^2 Supplementarmain pon las deposiziuns vegnir registradas sin bindel magnetic, sin video u cun auters meds tecnics adattads. 
^3 Sche las deposiziuns vegnan registradas durant ina tractativa cun meds auxiliars tecnics tenor l' alinea 2, po la dretgira u il commember interrogant da la dretgira desister da preleger il protocol a la persuna interrogada u da laschar leger la persuna interrogada il protocol e da laschar suttascriver quel. Las registraziuns vegnan agiuntadas a las actas e conservadas ensemen cun il protocol. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 177
Art. 177 Noziun 
Sco documents valan per exempel scrittiras, dissegns, plans, fotografias, films, registraziuns sonoras, datotecas electronicas ed ulteriur material adattà per cumprovar fatgs giuridicamain relevants. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 178
Art. 178 Autenticitad 
Ina partida che sa referescha ad in document sto cumprovar l' autenticitad da quest document, sche l' autenticitad vegn contestada da l' autra partida; la contestaziun sto vegnir motivada suffizientamain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 179
Art. 179 Forza da cumprova da registers e da documents publics 
Ils registers ed ils documents publics cumprovan cumplainamain ils fatgs ch' els attestan, uschè ditg che l' incorrectadad da lur cuntegn n' è betg cumprovada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 180
Art. 180 Inoltraziun 
^1 Il document po vegnir inoltrà sco copia. La dretgira u ina partida po pretender ch' i vegnia inoltrà l' original u ina copia legalisada uffizialmain, sch' igl existan dubis motivads davart l' autenticitad. 
^2 En cas da documents voluminus sto vegnir inditgada la part relevanta per la registraziun da las cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 181
Art. 181 Realisaziun 
^1 Sin dumonda d' ina partida u d' uffizi po la dretgira far ina inspecziun per constatar directamain ils fatgs u per survegnir ina meglra survista da la chaussa. 
^2 La dretgira po envidar perditgas ed experts a l' inspecziun. 
^3 L' object da l' inspecziun sto vegnir purtà davant dretgira, sche quai è pussaivel senza dischavantatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 182
Art. 182 Protocol 
L' inspecziun sto vegnir protocollada. Eventualmain vegn il protocol cumplettà cun plans, cun dissegns, cun fotografias u cun auters meds tecnics. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 183
Art. 183 Princips 
^1 Sin dumonda d' ina partida u d' uffizi po la dretgira incumbensar in u plirs experts da far in' expertisa. L' emprim taidla ella las partidas dal process. 
^2 Per ils experts valan ils medems motivs da recusaziun sco per las persunas giudizialas. 
^3 La dretgira sto infurmar las partidas dal process davart sia atgna savida spezialisada, per che quellas possian prender posiziun en chaussa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 184
Art. 184 Dretgs ed obligaziuns da l' expert 
^1 L' expert è obligà da dir la vardad e sto furnir sia expertisa entaifer il termin fixà. 
^2 La dretgira renda attent l' expert a la chastiabladad d' ina faussa expertisa tenor l' artitgel 307 CP e da la violaziun dal secret d' uffizi tenor l' artitgel 320 CP sco er a las consequenzas da la negligientscha e d' in adempliment manglus da l' incumbensa. 
^3 L' expert ha il dretg da vegnir indemnisà. Cunter la decisiun giudiziala davart l' indemnisaziun pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 185
Art. 185 Incumbensa 
^1 La dretgira instruescha l' expert ed al tschenta - en scrit u a bucca en la tractativa - las dumondas ch' el ha da sclerir. 
^2 A las partidas dal process dat la dretgira la chaschun da s' exprimer davart las dumondas e da proponer midadas u cumplettaziuns. 
^3 La dretgira metta a disposiziun a l' expert las actas necessarias e fixescha in termin per furnir l' expertisa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 186
Art. 186 Scleriments da l' expert 
^1 Cun il consentiment da la dretgira po l' expert fa agens scleriments. Quels ston vegnir preschentads en l' expertisa. 
^2 Sin dumonda d' ina partida u d' uffizi po la dretgira anc far ina giada ils scleriments tenor las reglas da la procedura da cumprova. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 187
Art. 187 Furniziun da l' expertisa 
^1 La dretgira po ordinar che l' expertisa vegnia furnida a bucca u en scrit. Ultra da quai po ella ordinar che l' expert explitgeschia en la tractativa sia expertisa redigida en scrit. 
^2 In' expertisa a bucca sto vegnir protocollada analogamain a l' artitgel 176. 
^3 Sche plirs experts èn vegnids incumbensads, furnescha mintgin dad els in' expertisa, nun che la dretgira disponia insatge auter. 
^4 La dretgira dat la chaschun a las partidas da laschar explitgar l' expertisa u da tschentar dumondas cumplementaras. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 188
Art. 188 Negligientscha e mancanzas 
^1 Sche l' expert na furnescha betg l' expertisa entaifer il termin fixà, po la dretgira revocar l' incumbensa ed incumbensar in auter expert. 
^2 Sin dumonda d' ina partida u d' uffizi po la dretgira cumplettar u laschar explitgar in' expertisa incumpletta, nunclera u motivada nunsuffizientamain ubain consultar in auter expert. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 189
Art. 189 Expertisa da cumpromiss 
^1 Las partidas pon fixar da procurar in' expertisa da cumpromiss davart fatgs dispitaivels. 
^2 Per la furma da la cunvegna vala l' artitgel 17 alinea 2. 
^3 La dretgira è liada tras ils fatgs che vegnan constatads en l' expertisa da cumpromiss, sche: 
a. las partidas pon disponer libramain davart la relaziun giuridica; 
b. i n' eran avant maun nagins motivs da recusaziun cunter la persuna incumbensada; 
c. l' expertisa da cumpromiss è vegnida redigida senza favurisar ina partida e n' è evidentamain betg faussa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 190
Art. 190 
^1 La dretgira po dumandar infurmaziuns en scrit dals uffizis. 
^2 Ella po dumandar infurmaziuns en scrit da persunas privatas, sch' i na para betg dad esser necessari d' interrogar perditgas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 191
Art. 191 Interrogaziun da las partidas 
^1 La dretgira po interrogar ina u tuttas duas partidas davart ils fatgs giuridicamain relevants. 
^2 Avant l' interrogaziun vegnan las partidas admonidas da dir la vardad e rendidas attentas ch' ellas pon vegnir chastiadas cun ina multa disciplinara fin a 2000 francs ed en cas da repetiziun fin a 5000 francs, sch' ellas din aposta manzegnas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 192
Art. 192 Deposiziun da cumprova 
^1 Smanatschond sancziuns penalas po la dretgira obligar d' uffizi ina u tuttas duas partidas da dar pled e fatg. 
^2 Avant che dar pled e fatg vegnan las partidas admonidas da dir la vardad e rendidas attentas a las consequenzas penalas d' ina faussa deposiziun ( art. 306 CP). 
Cudesch da procedura civila svizzer dals 19 da december 2008 (Cudesch da procedura civila, CPC): Art. 193
Art. 193 Protocol 
Per protocollar l' interrogaziun da las partidas e la deposiziun da cumprova vala l' artitgel 176 confurm al senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 194
Art. 194 Princip 
^1 Las dretgiras èn obligadas da prestar assistenza giudiziala ina a l' autra. 
^2 Ellas communitgeschan directamain ina cun l' autra. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 195
Art. 195 Acts processuals exequids directamain en in auter chantun 
Mintga dretgira po exequir directamain e sezza ils acts processuals necessaris er en in auter chantun; en spezial po ella tegnair sesidas e registrar cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 196
Art. 196 Assistenza giudiziala 
^1 La dretgira po dumandar assistenza giudiziala. La dumonda d' assistenza giudiziala po vegnir redigida en la lingua uffiziala dal chantun petent u dal chantun dumandà. 
^2 La dretgira dumandada infurmescha la dretgira petenta e las partidas davart il lieu e davart las uras da l' act processual. 
^3 La dretgira dumandada po pretender ina indemnisaziun per sias expensas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 197
Art. 197 Princip 
La procedura da decisiun vegn precedida d' ina emprova da mediaziun davant in' autoritad da mediaziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 198
Art. 198 Excepziuns 
La procedura da mediaziun scroda: 
a. en la procedura summarica; 
b. en cas da plants davart il stadi civil d' ina persuna; 
c. en la procedura da divorzi; 
d. en la procedura per schliar il partenadi registrà; 
f. en cas da dispitas, per las qualas è cumpetenta - tenor ils artitgels 5 e 6 da questa lescha - in' unica instanza chantunala; 
g. en cas da l' intervenziun principala, dal cuntraplant e dal plant sin denunzia da la dispita; 
h. sche la dretgira ha fixà in termin per in plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 199
Art. 199 Renunzia a la procedura da mediaziun 
^1 En cas da dispitas dal dretg patrimonial cun ina valur en dispita d' almain 100 000 francs pon las partidas renunziar cuminaivlamain da far la procedura da mediaziun. 
^2 La partida che porta plant po renunziar da sia vart a la procedura da mediaziun: 
a. sche la partida accusada ha sia sedia u ses domicil a l' exteriur; 
b. sch' il lieu da dimora da la partida accusada n' è betg enconuschent; 
c. en dispitas tenor la Lescha d' egualitad dals 24 da mars 1995. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 200
Art. 200 Autoritads da mediaziun pariteticas 
^1 En cas da dispitas che resultan tras la locaziun e tras la fittanza da localitads d' abitar e da fatschenta sa cumpona l' autoritad da mediaziun d' in parsura e d' ina represchentanza paritetica. 
^2 En cas da dispitas tenor la Lescha d' egualitad dals 24 mars 1995 consista l' autoritad da mediaziun d' in parsura e d' ina represchentanza paritetica da la vart dal patrun e da la vart da la persuna emploiada sco er dal sectur public e dal sectur privat; las schlattainas ston esser represchentadas en moda paritetica. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 201
Art. 201 Incumbensas da l' autoritad da mediaziun 
^1 L' autoritad da mediaziun emprova da conciliar las partidas en ina tractativa senza formalitads. Sche quai serva a terminar la dispita, pon vegnir integradas en in accord er dumondas dispitaivlas tranter las partidas cuntraversas che n' han da far nagut cun la procedura. 
^2 En las fatschentas tenor l' artitgel 200 è l' autoritad da mediaziun er il post da cussegliaziun per dumondas da dretg. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 202
Art. 202 Iniziaziun 
^1 La procedura vegn iniziada da la dumonda da mediaziun. Quella po vegnir inoltrada en las furmas tenor l' artitgel 130 u dada a protocol a bucca a l' autoritad da mediaziun. 
^2 En la dumonda da mediaziun ston vegnir designads la cuntrapartida, la pretensiun giuridica e l' object da dispita. 
^3 L' autoritad da mediaziun trametta immediatamain la dumonda da mediaziun a la cuntrapartida e citescha il medem mument las partidas a la mediaziun. 
^4 En las fatschentas tenor l' artitgel 200 po ella disponer, uschenavant ch' ina proposta da sentenzia tenor l' artitgel 210 u ina decisiun tenor l' artitgel 212 vegn en dumonda, ch' i vegnia procedì excepziunalmain per correspundenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 203
Art. 203 Tractativa 
^1 La tractativa sto vegnir fatga entaifer 2 mais suenter che la dumonda è entrada u lura suenter che la correspundenza è terminada. 
^2 L' autoritad da mediaziun prenda invista d' eventuals documents e po far ina inspecziun. Uschenavant ch' ina proposta da sentenzia tenor l' artitgel 210 u ina decisiun tenor l' artitgel 212 vegn en dumonda, po ella er examinar las ulteriuras cumprovas, sche quai na retardescha betg essenzialmain la procedura. 
^3 La tractativa n' è betg publica. En las fatschentas tenor l' artitgel 200 po l' autoritad da mediaziun admetter la publicitad per part u dal tuttafatg, sch' igl exista in interess public. 
^4 Cun il consentiment da las partidas po l' autoritad da mediaziun far ulteriuras tractativas. La procedura sto vegnir terminada il pli tard suenter 12 mais. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 204
Art. 204 Preschientscha persunala 
^1 Las partidas ston esser preschentas persunalmain a la tractativa da mediaziun. 
^2 Ellas pon sa laschar accumpagnar d' ina assistenza giuridica u d' ina persuna da confidenza. 
^3 Betg esser preschent persunalmain, respectivamain sa laschar represchentar dastga, tgi che: 
a. ha ses domicil en in auter chantun u a l' exteriur; 
b. è impedì pervia da malsogna, pervia da vegliadetgna u pervia d' auters motivs impurtants; 
c. deleghescha - en dispitas tenor l' artitgel 243 - sco patrun respectivamain sco assicurader ina persuna emploiada u sco locatur l' administraziun d' immobiglias cun ina autorisaziun en scrit da far in accord. 
^4 La cuntrapartida sto vegnir orientada ordavant davart la represchentanza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 205
Art. 205 Confidenzialitad da la procedura 
^1 Deposiziuns da las partidas na dastgan ni vegnir protocolladas ni vegnir duvradas pli tard en la procedura da decisiun. 
^2 Resalvada resta l' utilisaziun da las deposiziuns en cas che l' autoritad da mediaziun propona ina sentenzia u prenda ina decisiun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 206
Art. 206 Negligientscha 
^1 En cas d' ina negligientscha da la partida accusanta vala la dumonda da mediaziun sco retratga; la procedura vegn stritgada pervia da mancanza d' object. 
^2 En cas d' ina negligientscha da la partida accusada proceda l' autoritad da mediaziun sco sch' i n' avess dà nagina cunvegna ( art. 209 fin 212). 
^3 En cas d' ina negligientscha da tuttas duas partidas vegn la procedura stritgada pervia da mancanza d' object. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 207
Art. 207 Custs da la procedura da mediaziun 
^1 Ils custs da la procedura da mediaziun vegnan adossads a la partida accusanta: 
a. sch' ella retira la dumonda da mediaziun; 
b. sche la procedura vegn stritgada pervia da negligientscha; 
c. sche la permissiun da purtar plant vegn concedida. 
^2 Sch' il plant vegn inoltrà, vegnan ils custs adossads a la chaussa principala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 208
Art. 208 Consens da las partidas 
^1 Sch' i dat in consens, fa l' autoritad da mediaziun in protocol da l' accord, da l' acceptanza dal plant u da la retratga senza resalvas e lascha suttascriver quel da las partidas. Mintga partida survegn in exemplar dal protocol. 
^2 In accord, l' acceptanza dal plant u ina retratga senza resalvas correspundan ad ina decisiun legalmain valaivla. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 209
Art. 209 Permissiun da purtar plant 
^1 Sch' i na dat betg in consens, constatescha l' autoritad da mediaziun quai en il protocol e conceda la permissiun da purtar plant: 
a. en cas d' ina contestaziun d' augments dal tschains da locaziun e dal tschains da fittanza: al locatur u a l' affittader; 
b. en ils ulteriurs cas: a la partida accusanta. 
^2 La permissiun da purtar plant cuntegna: 
a. ils nums e las adressas da las partidas e d' eventualas represchentanzas: 
b. la pretensiun giuridica da la partida accusanta cun l' object da dispita e cun in eventual cuntraplant; 
c. la data da l' iniziaziun da la procedura da mediaziun; 
d. la disposiziun davart ils custs da la procedura da mediaziun; 
e. la data da la permissiun da purtar plant; 
f. la suttascripziun da l' autoritad da mediaziun. 
^3 Sche la permissiun da purtar plant è vegnida averta, permetta ella durant 3 mais d' inoltrar il plant a la dretgira. 
^4 En cas da dispitas che resultan tras la locaziun e tras la fittanza da localitads d' abitar e da fatschenta sco er tras la fittanza agricula importa il termin da purtar plant 30 dis. Resalvads restan ulteriurs termins legals spezials e giuridics per purtar plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 210
Art. 210 Proposta da sentenzia 
^1 L' autoritad da mediaziun po proponer ina sentenzia a las partidas en: 
a. dispitas tenor la Lescha d' egualitad dals 24 da mars 1995. 
b. dispitas che resultan tras la locaziun e tras la fittanza da locals d' abitar e da fatschenta sco er tras la fittanza agricula, uschenavant ch' i èn pertutgads il deposit da tschains da locaziun e da fittanza, la protecziun cunter tschains da locaziun e da fittanza abusivs, la protecziun cunter la desditga u la prolungaziun da la relaziun da locaziun e da fittanza; 
c. las ulteriuras dispitas dal dretg patrimonial fin ad ina valur en dispita da 5000 francs. 
^2 La proposta da sentenzia po cuntegnair ina curta motivaziun; dal rest vala l' artitgel 238 confurm al senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 211
Art. 211 Effects 
^1 La proposta da sentenzia vala sco acceptada ed ha l' effect d' ina decisiun legalmain valaivla, sche nagina partida na la refusescha entaifer 20 dis dapi la communicaziun en scrit. La refusa na sto betg vegnir motivada. 
^2 Suenter che la refusa è entrada, consegna l' autoritad da mediaziun la permissiun da purtar plant: 
a. en las fatschentas tenor l' artitgel 210 alinea 1 litera b: a la partida refusanta; 
b. en ils ulteriurs cas: a la partida accusanta. 
^3 Sch' il plant en las fatschentas tenor l' artitgel 210 alinea 1 litera b na vegn betg inoltrà a temp, vala la proposta da sentenzia sco renconuschida ed ella ha l' effect d' ina decisiun legalmain valaivla. 
^4 En la proposta da sentenzia ston las partidas vegnir rendidas attentas als effects tenor ils alineas 1 fin 3. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 212
Art. 212 Decisiun 
^1 Dispitas dal dretg patrimonial fin ad ina valur en dispita da 2000 francs po decider l' autoritad da mediaziun, sche la partida accusanta fa ina proposta correspundenta. 
^2 La procedura vegn fatga a bucca. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 213
Art. 213 Mediaziun extragiudiziala empè d' ina procedura da mediaziun 
^1 Sin proposta da tut las partidas vegn fatga ina mediaziun extragiudiziala empè d' ina procedura da mediaziun. 
^2 La proposta sto vegnir fatga en la dumonda da mediaziun u a la tractativa da mediaziun. 
^3 Sch' ina partida communitgescha a l' autoritad da mediaziun che la mediaziun extragiudiziala haja fatg naufragi, vegn emessa la permissiun da purtar plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 214
Art. 214 Mediaziun extragiudiziala en la procedura da decisiun 
^1 La dretgira po adina recumandar a las partidas da far ina mediaziun extragiudiziala. 
^2 Las partidas pon adina proponer cuminaivlamain a la dretgira da conceder ad ellas ina mediaziun extragiudiziala. 
^3 La procedura giudiziala resta sistida fin ch' ina partida revochescha la proposta u fin ch' i vegn communitgà che la mediaziun extragiudiziala saja terminada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 215
Art. 215 Organisaziun e realisaziun da la mediaziun extragiudiziala 
L' organisaziun e la realisaziun da la mediaziun extragiudiziala è chaussa da las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 216
Art. 216 Relaziun envers la procedura giudiziala 
^1 La mediaziun extragiudiziala è independenta da l' autoritad da mediaziun e da la dretgira ed è confidenziala. 
^2 Las deposiziuns da las partidas na dastgan betg vegnir duvradas en la procedura giudiziala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 217
Art. 217 Approvaziun d' in accord 
Las partidas pon pretender cuminaivlamain che l' accord cuntanschì en la mediaziun extragiudiziala, vegnia approvà. L' accord approvà correspunda ad ina decisiun legalmain valaivla. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 218
Art. 218 Custs da la mediaziun extragiudiziala 
^1 Las partidas portan ils custs da la mediaziun extragiudiziala. 
^2 En fatschentas dal dretg dals uffants che na concernan betg il dretg patrimonial han las partidas il dretg sin ina mediaziun extragiudiziala gratuita, sche: 
a. ils meds finanzials necessaris las mancan; 
b. la dretgira recumonda da far ina mediaziun extragiudiziala. 
^3 Il dretg chantunal po prevair ulteriuras reducziuns dals custs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 219
Art. 219 
Las disposiziuns da quest titel valan per la procedura ordinaria sco er - confurm al senn - per tut las autras proceduras, nun che questa lescha disponia insatge auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 220
Art. 220 Cumenzament 
La procedura ordinaria cumenza cun inoltrar il plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 221
Art. 221 Plant 
^1 Il plant cuntegna: 
a. la denominaziun da las partidas dal process e d' eventualas represchentanzas; 
b. la pretensiun giuridica; 
c. l' indicaziun da la valur en dispita; 
d. las pretensiuns davart il fatg; 
e. la denominaziun da las cumprovas tar ils fatgs pretendids; 
f. la data e la suttascripziun. 
^2 Cun il plant ston vegnir inoltradas las suandantas agiuntas: 
a. in plainpudair en cas d' ina represchentanza; 
b. eventualmain la permissiun da purtar plant u la decleranza ch' i vegnia renunzià a la procedura da mediaziun; 
c. ils documents disponibels che duain servir sco cumprovas; 
d. ina glista da las cumprovas. 
^3 Il plant po cuntegnair ina motivaziun giuridica. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 222
Art. 222 Resposta al plant 
^1 La dretgira trametta il plant a la partida accusada e fixescha il medem mument in termin per respunder en scrit il plant. 
^2 Per respunder il plant vala l' artitgel 221 confurm al senn. La partida accusada sto explitgar tgeninas da las pretensiuns davart il fatg da la partida accusanta che vegnan renconuschidas u refusadas. 
^3 La dretgira po ordinar a la partida accusada da restrenscher la resposta al plant a singulas dumondas u a singulas pretensiuns giuridicas ( art. 125). 
^4 Ella trametta la resposta al plant a la partida accusanta. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 223
Art. 223 Resposta al plant negligida 
^1 Sche la partida accusada negligescha da dar la resposta al plant, la conceda la dretgira ina curta prolungaziun dal termin. 
^2 Sche quest termin scada senza ch' el saja vegnì duvrà, prenda la dretgira ina decisiun finala, premess che la fatschenta saja madira per la sentenzia. Cas cuntrari citescha ella las partidas a la tractativa principala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 224
Art. 224 Cuntraplant 
^1 En la resposta al plant po la partida accusada purtar cuntraplant, sche la pretensiun che vegn fatga valair sto vegnir giuditgada tenor il medem tip da procedura sco il plant principal. 
^2 Sche la valur en dispita dal cuntraplant surpassa la cumpetenza materiala da la dretgira, sto quella transferir tuts dus plants a la dretgira che ha ina cumpetenza materiala pli auta. 
^3 Sch' i vegn fatg in cuntraplant, fixescha la dretgira in termin per la partida accusanta per dar resposta en scrit. I n' è betg admess da far in cuntraplant cunter in cuntraplant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 225
Art. 225 Segunda correspundenza 
Sche las relaziuns pretendan quai, po la dretgira ordinar ina segunda correspundenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 226
Art. 226 Audienzas d' instrucziun 
^1 La dretgira po da tut temp far audienzas d' instrucziun. 
^2 Las audienzas d' instrucziun servan a discutar libramain l' object da dispita, a cumplettar ils fatgs, ad empruvar da chattar in accord ed a preparar la tractativa principala. 
^3 La dretgira po examinar cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 228
Art. 228 Emprims pleds da las partidas 
^1 Suenter l' avertura da la tractativa principala fan las partidas lur propostas e las motiveschan. 
^2 La dretgira dat la pussaivladad da far ina replica e da far ina duplica. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 229
Art. 229 Novs fatgs e novas cumprovas 
^1 En la tractativa principala vegnan resguardads novs fatgs e novas cumprovas mo pli, sch' els vegnan preschentads senza retard e: 
a. sch' els èn resultads u vegnids chattads pir suenter che la correspundenza è stada terminada u suenter l' ultima audienza d' instrucziun ( novums autentics); u 
b. sch' els èn stads avant maun gia avant che la correspundenza è stada terminada u avant l' ultima audienza d' instrucziun, ma n' han betg pudì vegnir preschentads pli baud malgrà la premura che po vegnir pretendida ( novums nunautentics). 
^2 Sch' i n' ha gì lieu ni ina segunda correspundenza ni in' audienza d' instrucziun, pon vegnir preschentads illimitadamain novs fatgs e novs meds da cumprova al cumenzament da la tractativa principala. 
^3 Sche la dretgira sto sclerir d' uffizi ils fatgs, resguarda ella novs fatgs e novs meds da cumprova fin a la tractativa da la sentenzia. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 231
Art. 231 Examinaziun da las cumprovas 
Suenter ils pleds da las partidas examinescha la dretgira las cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 232
Art. 232 Pleds finals 
^1 Suenter che l' examinaziun da las cumprovas è terminada pon las partidas prender posiziun davart il resultat da las cumprovas e davart la chaussa. La partida accusanta pleda sco emprima. La dretgira dat la pussaivladad a las partidas da far in segund pled. 
^2 Las partidas pon renunziar cuminaivlamain als pleds finals orals e pretender d' inoltrar en scrit ils pleds da las partidas. La dretgira fixescha in termin per quai. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 233
Art. 233 Renunzia a la tractativa principala 
Las partidas pon renunziar cuminaivlamain a la tractativa principala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 234
Art. 234 Negligientscha a la tractativa principala 
^1 En cas d' ina negligientscha d' ina partida, resguarda la dretgira las inoltraziuns ch' èn vegnidas fatgas a norma da questa lescha. Dal rest po ella basar sia decisiun - cun resalva da l' artitgel 153 - sin las actas sco er sin ils motivs e sin ils arguments da la partida preschenta. 
^2 En cas d' ina negligientscha da tuttas duas partidas vegn la procedura annullada pervia da mancanza d' object. Ils custs da dretgira vegnan adossads a las partidas mintgamai per la mesadad. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 235
Art. 235 
^1 La dretgira fa in protocol da mintga tractativa. Quel cuntegna en spezial: 
a. il lieu ed il temp da la tractativa; 
b. la cumposiziun da la dretgira; 
c. la preschientscha da las partidas e da lur represchentanzas; 
d. las pretensiuns giuridicas, las propostas e las decleranzas da process da las partidas; 
e. las disposiziuns da la dretgira; 
f. la suttascripziun da la persuna che fa il protocol. 
^2 Las explicaziuns che concernan ils fatgs ston vegnir protocolladas tenor lur cuntegn essenzial, nun ch' ellas sajan gia cuntegnidas en ils documents da las partidas. Supplementarmain pon ellas vegnir registradas sin bindel magnetic, sin video u cun auters meds tecnics adattads. 
^3 Davart las dumondas per curreger il protocol decida la dretgira. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 236
Art. 236 Decisiun finala 
^1 Sche la procedura è madira per la sentenzia, vegn ella terminada tras ina decisiun u tras ina decisiun da betg entrar en chaussa. 
^2 La dretgira giuditgescha sin basa d' ina decisiun da maioritad. 
^3 Sin proposta da la partida gudagnanta decretescha ella mesiras d' execuziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 237
Art. 237 Decisiun intermediara 
^1 La dretgira po prender ina decisiun intermediara, sch' i po vegnir cuntanschida uschia immediatamain ina decisiun finala pervia d' in giudicament divergent tras l' instanza superiura e sch' i po vegnir realisà uschia in respargn considerabel da temp u da custs. 
^2 La decisiun intermediara sto vegnir contestada en moda independenta; ina contestaziun posteriura ensemen cun la decisiun finala è exclusa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 238
Art. 238 Cuntegn 
La decisiun cuntegna: 
a. la denominaziun e la cumposiziun da la dretgira; 
b. il lieu e la data da la decisiun; 
c. la denominaziun da las partidas e da lur represchentanza; 
d. il dispositiv da la sentenzia; 
e. las indicaziuns da las persunas e da las autoritads, a las qualas la decisiun sto vegnir communitgada; 
f. ina indicaziun dals meds legals, nun che las partidas hajan renunzià als meds legals; 
g. eventualmain ils motivs, sin ils quals la decisiun sa basa; 
h. la suttascripziun da la dretgira. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 239
Art. 239 Communicaziun e motivaziun 
^1 La dretgira po communitgar sia decisiun senza ina motivaziun en scrit: 
a. en la tractativa principala cun surdar il dispositiv en scrit a las partidas cun ina curta motivaziun a bucca; 
b. cun consegnar il dispositiv a las partidas. 
^2 Ina motivaziun en scrit sto vegnir furnida posteriuramain, sch' ina partida pretenda quai entaifer 10 dis suenter la communicaziun da la decisiun. Sch' i na vegn betg pretendì ina motivaziun, vala quai sco renunzia da contestar la decisiun tras appellaziun u tras recurs. 
^3 Resalvadas restan las disposiziuns da la Lescha federala dals 17 da zercladur 2005 davart il Tribunal federal concernent la communicaziun da decisiuns, cunter las qualas i po vegnir recurrì tar il Tribunal federal. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 240
Art. 240 Communicaziun e publicaziun da la sentenzia 
Sche la lescha prevesa quai u sche quai serva a l' execuziun, vegn la decisiun communitgada ad autoritads u a terzas persunas pertutgadas ubain publitgada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 241
Art. 241 Accord, acceptanza dal plant, retratga dal plant 
^1 Sch' i vegn dà a protocol davant dretgira in accord, in' acceptanza dal plant u ina retratga dal plant, ston las partidas suttascriver il protocol. 
^2 In accord, in' acceptanza dal plant u ina retratga dal plant correspundan ad ina decisiun legalmain valaivla. 
^3 La dretgira annullescha la procedura. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 242
Art. 242 Ina procedura che ha pers ses object per auters motivs 
Sche la procedura vegn terminada per auters motivs senza ina decisiun, vegn ella annullada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 243
Art. 243 Champ d' applicaziun 
^1 La procedura simplifitgada vala per dispitas dal dretg patrimonial fin ad ina valur en dispita da 30 000 francs. 
^2 Ella vala senza resguardar la valur en dispita per dispitas: 
a. tenor la Lescha d' egualitad dals 24 da mars 1995; 
b. pervia da violenza, pervia da smanatschas u pervia da persecuziuns tenor l' artitgel 28b CCS; 
c. che resultan tras la locaziun e tras la fittanza da locals d' abitar e da fatschenta sco er tras la fittanza agricula, uschenavant ch' i èn pertutgads il deposit da tschains da locaziun e da fittanza, la protecziun cunter tschains da locaziun e da fittanza abusivs, la protecziun cunter la desditga u la prolungaziun da la relaziun da locaziun u da fittanza; 
d. per far valair il dretg d' infurmaziun tenor la Lescha federala dals 19 da zercladur 1992 davart la protecziun da datas; 
e. tenor la Lescha da participaziun dals 17 da december 1993; 
f. che resultan tras assicuranzas supplementaras a l' assicuranza da malsaunas sociala tenor la Lescha federala dals 18 da mars 1994 davart l' assicuranza da malsauns. 
^3 Ella na vegn betg applitgada per dispitas davant l' unica instanza chantunala tenor ils artitgels 5 ed 8 e davant la dretgira commerziala tenor l' artitgel 6. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 244
Art. 244 Plant simplifitgà 
^1 Il plant po vegnir inoltrà en las furmas tenor l' artitgel 130 u dà a protocol a bucca a la dretgira. El cuntegna: 
a. la denominaziun da las partidas; 
b. la pretensiun giuridica; 
c. la denominaziun da l' object da dispita; 
d. sche necessari l' indicaziun da la valur en dispita; 
e. la data e la suttascripziun. 
^2 Ina motivaziun dal plant n' è betg necessaria. 
^3 Sco agiuntas ston vegnir inoltrads: 
a. in plainpudair en cas d' ina represchentanza; 
b. la permissiun da purtar plant u la decleranza ch' i vegnia renunzià a la procedura da mediaziun; 
c. ils documents disponibels che duain servir sco meds da cumprova. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 245
Art. 245 Citaziun a la tractativa e prender posiziun 
^1 Sch' il plant na cuntegna betg ina motivaziun, al trametta la dretgira a la partida accusada e citescha il medem mument las partidas a la tractativa. 
^2 Sch' il plant cuntegna ina motivaziun, fixescha la dretgira l' emprim in termin per la partida accusada per ch' ella possia prender posiziun en scrit. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 246
Art. 246 Disposiziuns processualas 
^1 La dretgira prenda las disposiziuns ch' èn necessarias per che la chaussa en dispita possia vegnir liquidada sche pussaivel a l' emprim termin. 
^2 Sche las relaziuns pretendan quai, po la dretgira ordinar ina correspundenza e far audienzas d' instrucziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 247
Art. 247 Constataziun dals fatgs 
^1 Cun dumondas correspundentas cuntanscha la dretgira che las partidas cumpletteschian indicaziuns nunsuffizientas concernent ils fatgs e designeschian las cumprovas. 
^2 La dretgira constatescha d' uffizi ils fatgs: 
a. en las fatschentas tenor l' artitgel 243 alinea 2; 
Cudesch da procedura civila svizzer dals 19 da december 2008 (Cudesch da procedura civila, CPC): Art. 248
Art. 248 Princip 
La procedura summarica è applitgabla: 
a. en ils cas ch' èn fixads da la lescha; 
b. per la protecziun giuridica en cas evidents; 
c. per il scumond giudizial; 
d. per las mesiras preventivas; 
e. per las fatschentas da la giurisdicziun voluntara. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 249
Art. 249 Cudesch civil svizzer 
La procedura summarica vala en spezial per las suandantas fatschentas: 
b. … 
Cudesch da procedura civila svizzer dals 19 da december 2008 (Cudesch da procedura civila, CPC): Art. 250
Art. 250 Dretg d' obligaziuns 
La procedura summarica vala en spezial per las suandantas fatschentas: 
Cudesch da procedura civila svizzer dals 19 da december 2008 (Cudesch da procedura civila, CPC): Art. 251
Art. 251 Lescha federala dals 11 d' avrigl 1889 davart la scussiun ed il concurs 
La procedura summarica vala en spezial per las suandantas fatschentas: 
a. las decisiuns che vegnan prendidas da la dretgira da l' avertura da dretg, da la dretgira da concurs, da la dretgira d' arrest e da la dretgira da moratori; 
b. la permissiun da l' opposiziun posteriura ( art. 77 al. 3 LSC) e da l' opposiziun en la scussiun da cambialas ( art. 181 LSC); 
c. l' aboliziun u la sistida da la scussiun ( art. 85 LSC); 
d. la decisiun che nova facultad è avant maun ( art. 265a al. 1 fin 3 LSC); 
e. l' ordinaziun da la separaziun dals bains ( art. 68b LSC). 
Cudesch da procedura civila svizzer dals 19 da december 2008 (Cudesch da procedura civila, CPC): Art. 252
Art. 252 Dumonda 
^1 La procedura vegn iniziada d' ina dumonda. 
^2 La dumonda sto vegnir fatga en las furmas tenor l' artitgel 130; en cas simpels u en cas urgents po ella vegnir dada a protocol a bucca davant dretgira. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 253
Art. 253 Posiziun 
Sche la dumonda na para betg dad esser evidentamain inadmissibla u evidentamain nunmotivada, dat la dretgira a la cuntrapartida la pussaivladad da prender posiziun a bucca u en scrit. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 254
Art. 254 Cumprovas 
^1 Las cumprovas ston vegnir fatgas tras documents. 
^2 Autras cumprovas èn mo admissiblas: 
a. sch' ellas na retardeschan betg considerablamain la procedura; 
b. sche l' intent da la procedura pretenda quai; 
c. sche la dretgira sto constatar d' uffizi ils fatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 255
Art. 255 Princip d' inquisiziun 
La dretgira constatescha d' uffizi ils fatgs: 
a. sch' ella ha da decider sco dretgira da concurs u sco dretgira da moratori; 
b. en cas d' ordinaziuns da la giurisdicziun voluntara. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 256
Art. 256 Decisiun 
^1 La dretgira po renunziar ad ina tractativa e decider sin basa da las actas, nun che questa lescha disponia insatge auter. 
^2 Sch' i sa mussa posteriuramain ch' ina ordinaziun da la giurisdicziun voluntara n' è betg stada correcta, po ella vegnir abolida u midada d' uffizi u sin proposta, nun che questa lescha u la segirezza giuridica s' opponian a quai. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 257
Art. 257 
^1 La dretgira conceda ina protecziun giuridica en la procedura summarica, sche: 
a. ils fatgs èn incontestads u cumprovabels immediatamain; 
b. la situaziun giuridica è clera. 
^2 Questa protecziun giuridica è exclusa, sche la fatschenta suttastat a la maxima uffiziala. 
^3 Sche questa protecziun giuridica na po betg vegnir concedida, n' entra la dretgira betg en la dumonda. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 258
Art. 258 Princip 
^1 Tgi che ha in dretg real vi d' in bain immobigliar po pretender davant dretgira ch' ella scumondia mintga disturbi dal possess e ch' ina cuntravenziun vegnia chastiada, sin denunzia, cun ina multa da fin 2000 francs. Quest scumond po esser fixà per in temp limità u per in temp illimità. 
^2 Il petent sto cumprovar ses dretg real cun documents e sto far valair vardaivlamain ch' in disturbi exista u smanatscha. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 259
Art. 259 Publicaziun 
Il scumond sto vegnir communitgà publicamain e sto vegnir plazzà sin il bain immobigliar en in lieu bain visibel. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 260
Art. 260 Protesta 
^1 Tgi che na vul betg renconuscher il scumond sto far protesta tar la dretgira entaifer 30 dis dapi sia publicaziun e dapi ses plazzament sin il bain immobigliar. La protesta na sto betg vegnir motivada. 
^2 La protesta fa ch' il scumond na vala betg per la persuna che ha fatg la protesta. Per far valair il scumond stoi vegnir purtà plant davant dretgira. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 261
Art. 261 Princip 
^1 La dretgira prenda las mesiras preventivas necessarias, sche la partida petenta fa valair vardaivlamain, che: 
a. in dretg ch' ella ha è violà u ch' igl è da temair ina violaziun; 
b. da questa violaziun la smanatscha in dischavantatg ch' è difficil da puspè vegnir fatg bun. 
^2 Sche la cuntrapartida dat ina garanzia adequata, po la dretgira desister da prender mesiras preventivas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 262
Art. 262 Cuntegn 
Ina mesira preventiva po esser mintga ordinaziun giudiziala ch' è adattada da gidar ad evitar il dischavantatg smanatschant, en spezial: 
a. in scumond; 
b. in' ordinaziun per eliminar in stadi illegal; 
c. ina instrucziun ad in uffizi da registraziun u ad ina terza persuna; 
d. ina prestaziun materiala; 
e. il pajament d' in import da daners en ils cas fixads da la lescha. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 263
Art. 263 Mesiras avant la litispendenza 
Sch' il plant en la chaussa principala n' è betg anc pendent, fixescha la dretgira in termin per la partida petenta per inoltrar il plant, smanatschond che la mesira ordinada scrodia senz' auter, sch' il termin scadia senza ch' el saja vegnì duvrà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 264
Art. 264 Garanzia ed indemnisaziun dal donn 
^1 Sch' igl è da temair ch' i dettia in donn per la cuntrapartida, po la dretgira decider che mesiras preventivas vegnian ordinadas, sche la partida petenta presta ina garanzia. 
^2 La partida petenta stat buna per il donn che resulta d' ina mesira preventiva nungiustifitgada. Ma sch' ella cumprova ch' ella ha fatg sia dumonda en buna fai, po la dretgira reducir l' obligaziun d' indemnisaziun u la liberar dal tuttafatg da tala. 
^3 Ina garanzia prestada sto vegnir dada libra, cur ch' igl è cler ch' i na vegn inoltrà nagin plant sin indemnisaziun dal donn; en cas d' intschertezza fixescha la dretgira in termin per purtar plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 265
Art. 265 Mesiras superprovisoricas 
^1 Sch' igl è spezialmain urgent, oravant tut en cas d' in privel d' impediment, po la dretgira ordinar la mesira preventiva immediatamain e senza tadlar la cuntrapartida. 
^2 Ordinond la mesira preventiva citescha la dretgira las partidas ad ina audienza che sto avair lieu immediatamain u fixescha in termin per la cuntrapartida per ch' ella possia prender posiziun en scrit. Suenter avair tadlà la cuntrapartida decida la dretgira immediatamain davart la dumonda. 
^3 La dretgira po obligar d' uffizi la partida petenta da prestar ordavant ina garanzia. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 266
Art. 266 Mesiras cunter las medias 
Cunter las medias che cumparan periodicamain dastga la dretgira ordinar ina mesira preventiva mo: 
a. sche la violaziun da dretg che smanatscha la partida petenta po chaschunar in dischavantatg spezialmain grev per ella; 
b. sch' i n' è evidentamain betg avant maun in motiv che giustifitgass la violaziun; e 
c. sche la mesira na para betg dad esser sproporziunada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 267
Art. 267 Execuziun 
La dretgira che ordinescha la mesira preventiva prenda er las mesiras d' execuziun necessarias. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 269
Art. 269 Resalva 
Resalvadas restan las disposiziuns: 
a. da la LSC concernent mesiras da segirezza tar l' execuziun da pretensiuns en daners; 
b. dal CCS concernent las disposiziuns da garanzia dal dretg d' ierta; 
c. da la Lescha da patentas dals 25 da zercladur 1954 concernent il plant sin concessiun da la licenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 270
Art. 270 
^1 Tgi che ha motiv da supponer ch' i vegnia pretendì - senza al tadlar ordavant - d' ordinar ina mesira superprovisorica, in arrest tenor ils artitgels 271 fin 281 LSC u in' autra mesira cunter el, po preschentar preventivamain ses puntg da vista en in document da protecziun. 
^2 Il document da protecziun vegn communitgà a la cuntrapartida mo, sche quella iniziescha la procedura correspundenta. 
^3 Il document da protecziun na sto betg pli vegnir resguardà 6 mais suenter ch' el è vegnì inoltrà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 271
Art. 271 Champ d' applicaziun 
La procedura summarica po vegnir applitgada - cun resalva dals artitgels 272 e 273 - per mesiras per proteger la cuminanza conjugala, en spezial per: 
a. las mesiras tenor ils artitgels 172 fin 179 CCS; 
b. l' extensiun da l' autorisaziun da represchentar in conjugal per la cuminanza conjugala ( art. 166 al. 2 cifra 1 CCS); 
c. l' autorisaziun d' in conjugal da disponer da l' abitaziun da la famiglia ( art. 169 al. 2 CCS); 
d. l' obligaziun dals conjugals da dar infurmaziuns davart las entradas, davart la facultad e davart ils debits ( art. 170 al. 2 CCS); 
e. l' ordinaziun da la separaziun dals bains ed il reprender da l' anteriur urden dals bains ( art. 185, 187 al. 2, 189 e 191 CCS); 
f. l' obligaziun d' in conjugal da cooperar a far in inventari ( art. 195a CCS); 
g. la determinaziun da termins da pajament e da garanzias tranter conjugals ordaifer in process davart la liquidaziun dals bains matrimonials ( art. 203 al. 2, 218, 235 al. 2 e 250 al. 2 CCS); 
h. il consentiment d' in conjugal da refusar u d' acceptar ina ierta ( art. 230 al. 2 CCS); 
i. l' avis als debiturs e la garanzia dal mantegniment suenter il divorzi ordaifer in process davart il mantegniment suenter il divorzi ( art. 132 CCS). 
Cudesch da procedura civila svizzer dals 19 da december 2008 (Cudesch da procedura civila, CPC): Art. 272
Art. 272 Princip d' inquisiziun 
La dretgira constatescha d' uffizi ils fatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 273
Art. 273 Procedura 
^1 La dretgira realisescha ina tractativa a bucca. A quella po ella renunziar mo, sch' ils fatgs èn clers u incontestads sin basa da las inoltraziuns da las partidas. 
^2 Las partidas ston cumparair persunalmain, nun che la dretgira las dispenseschia pervia da malsogna, pervia da vegliadetgna u per auters motivs impurtants. 
^3 La dretgira sa stenta da chattar in consens tranter las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 274
Art. 274 Iniziaziun 
La procedura da divorzi vegn iniziada cun inoltrar ina dumonda cuminaivla da divorzi u cun in plant da divorzi. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 276
Art. 276 Mesiras preventivas 
^1 La dretgira prenda las mesiras preventivas necessarias. Las disposiziuns davart las mesiras per la protecziun da la cuminanza conjugala èn applitgablas tenor il senn. 
^2 Mesiras che la dretgira per la protecziun da la lètg ha ordinà valan vinavant. Per abolir u per midar quellas è cumpetenta la dretgira da divorzi. 
^3 La dretgira po ordinar mesiras preventivas er, sche la lètg è schliada e sche la procedura davart las consequenzas dal divorzi dura però anc. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 277
Art. 277 Constataziun dals fatgs 
^1 Per la liquidaziun dals bains matrimonials e per il mantegniment suenter il divorzi vala il princip da tractativa. 
^2 Sche la dretgira constatescha ch' i mancan documents ch' èn necessaris per giuditgar las consequenzas patrimonialas dal divorzi, ordinescha ella a las partidas d' inoltrar quels posteriuramain. 
^3 Dal rest constatescha la dretgira d' uffizi ils fatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 278
Art. 278 Preschientscha persunala 
Las partidas ston esser preschentas persunalmain a las tractativas, nun che la dretgira las dispenseschia pervia da malsogna, pervia da vegliadetgna u per auters motivs impurtants. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 279
Art. 279 Approvaziun da la cunvegna 
^1 La dretgira approvescha la cunvegna davart las consequenzas dal divorzi, sch' ella è persvadida ch' ils conjugals hajan fatg ella da libra voluntad e suenter madira reflexiun e ch' ella saja clera, cumpletta e betg evidentamain inadequata; resalvadas restan las disposiziuns davart la prevenziun professiunala. 
^2 La cunvegna va pir en vigur, cur che la dretgira l' ha approvada. Ella sto vegnir integrada en il dispositiv da la decisiun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 280
Art. 280 Cunvegna davart la prevenziun professiunala 
^1 La dretgira approvescha ina cunvegna davart la partiziun da las prestaziuns d' extrada da la prevenziun professiunala, sch' ils conjugals: 
a. èn s' accordads davart la partiziun sco er davart sia realisaziun; 
b. preschentan ina conferma da las instituziuns da la prevenziun professiunala participadas davart la realisabladad da la regulaziun fixada e davart l' autezza dals dabuns; 
c. sche la dretgira è sa persvadida che la cunvegna correspunda a la lescha. 
^2 La dretgira communitgescha a las instituziuns participadas ils puncts da la sentenzia valaivla che las concernan, inclusiv las indicaziuns necessarias per assegnar l' import fixà. La decisiun è lianta per las instituziuns. 
^3 Sch' in conjugal renunzia en la cunvegna per part u dal tuttafatg a ses dretg, controllescha la dretgira d' uffizi, sch' ina prevenziun correspundenta per vegliadetgna e per invaliditad è garantida en autra moda. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 281
Art. 281 Mancanza d' ina cunvegna davart la partiziun da las prestaziuns d' extrada 
^1 Sch' i na reussescha betg da far ina cunvegna e sche las prestaziuns d' extrada decisivas èn però fixadas, decida la dretgira tenor las prescripziuns dal CCS davart la proporziun da la partiziun ( art. 122 e 123 CCS en cumbinaziun cun art. 22 e 22a da la Lescha davart la libra circulaziun dals 17 da december 1993), fixescha l' import che sto vegnir assegnà e sa procura - fixond in termin - tar las instituziuns participadas da la prevenziun professiunala la conferma che la regulaziun ch' è vegnida prendida en mira è realisabla. 
^2 L' artitgel 280 alinea 2 vala tenor il senn. 
^3 En ils auters cas assegna la dretgira, apaina che la decisiun davart la proporziun da la partiziun è entrada en vigur, d' uffizi la chaussa en dispita a la dretgira ch' è cumpetenta per quai tenor la Lescha davart la libra circulaziun dals 17 da december 1993 e la communitgescha en spezial: 
a. la decisiun davart la proporziun da la partiziun; 
b. la data da la maridaglia e la data dal divorzi; 
c. las instituziuns da la prevenziun professiunala, nua ch' ils conjugals han previsiblamain dabuns; 
d. l' autezza dals dabuns dals conjugals ch' èn vegnids declerads da questas instituziuns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 282
Art. 282 Contribuziuns da mantegniment 
^1 La cunvegna u la decisiun che fixescha contribuziuns da mantegniment sto inditgar: 
a. tge entradas e tge facultad da mintga conjugal ch' èn vegnidas resguardadas per la calculaziun; 
b. tge import che vegn attribuì al conjugal ed a mintga uffant; 
c. tge import che manca per cuvrir il mantegniment duì dal conjugal sustegnì, sch' i vegn resalvà d' augmentar posteriuramain la renta; 
d. sche ed en tge dimensiun che la renta vegn adattada a las midadas dals custs da viver. 
^2 Sche la contribuziun da mantegniment per il conjugal vegn contestada, po l' instanza da recurs giuditgar da nov er las contribuziuns da mantegniment per ils uffants che n' èn betg vegnidas contestadas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 283
Art. 283 Unitad da la decisiun 
^1 En la decisiun davart il divorzi decida la dretgira er davart sias consequenzas. 
^2 Per motivs impurtants po la liquidaziun dals bains matrimonials vegnir attribuida ad ina procedura separada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 285
Art. 285 Inoltraziun en cas d' ina cunvegna cumpletta 
L' inoltraziun cuminaivla dals conjugals cuntegna: 
a. ils nums e las adressas dals conjugals sco er la designaziun d' eventualas represchentanzas; 
b. la dumonda cuminaivla da divorzi; 
c. la cunvegna cumpletta davart las consequenzas dal divorzi; 
d. las propostas cuminaivlas areguard ils uffants; 
e. ils mussaments necessaris; 
f. la data e las suttascripziuns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 286
Art. 286 Inoltraziun en cas d' ina cunvegna parziala 
^1 En l' inoltraziun han ils conjugals da far la proposta che la dretgira giuditgeschia las consequenzas dal divorzi davart las qualas els n' èn betg perina. 
^2 Mintga conjugal po far propostas motivadas davart las consequenzas dal divorzi dispitaivlas. 
^3 Dal rest vala l' artitgel 285 tenor il senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 287
Art. 287 Audiziun da las partidas 
Sche l' inoltraziun è cumpletta, citescha la dretgira las partidas ad in' audiziun. Quella sa drizza tenor las disposiziuns dal CCS. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 288
Art. 288 Cuntinuaziun da la procedura e decisiun 
^1 Sche las premissas per in divorzi sin dumonda cuminaivla èn ademplidas, pronunzia la dretgira il divorzi ed approvescha la cunvegna. 
^2 Sche consequenzas dal divorzi èn restadas dispitaivlas, vegn la procedura cuntinuada en moda cuntradictorica concernent questas consequenzas. La dretgira po reparter las rollas da las partidas. 
^3 Sche las premissas per in divorzi sin dumonda cuminaivla n' èn betg ademplidas, refusescha la dretgira la dumonda cuminaivla da divorzi e fixescha il medem mument in termin per mintga conjugal per inoltrar in plant da divorzi. Durant quest termin resta la procedura pendenta ed eventualas mesiras preventivas valan vinavant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 289
Art. 289 Meds legals 
Il divorzi da la lètg po vegnir contestà cun appellaziun mo pervia da mancanzas da voluntad. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 290
Art. 290 Inoltraziun dal plant 
Il plant da divorzi po vegnir inoltrà senza ina motivaziun en scrit. El cuntegna: 
a. ils nums e las adressas dals conjugals sco er la designaziun d' eventualas represchentanzas; 
b. la pretensiun giuridica che la lètg stoppia vegnir divorziada sco er la designaziun dal motiv dal divorzi ( art. 114 u 115 CCS); 
c. las pretensiuns giuridicas areguard las consequenzas patrimonialas dal divorzi; 
d. las pretensiuns giuridicas areguard ils uffants; 
e. ils mussaments necessaris; 
f. la data e las suttascripziuns. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 291
Art. 291 Tractativa da cunvegna 
^1 La dretgira citescha ils conjugals ad ina tractativa e sclerescha, sch' il motiv dal divorzi è avant maun. 
^2 Sch' il motiv dal divorzi è segir, emprova la dretgira da cuntanscher tranter ils conjugals ina cunvegna davart las consequenzas dal divorzi. 
^3 Sch' il motiv dal divorzi n' è betg segir u sch' i na reussescha betg da cuntanscher ina cunvegna, fixescha la dretgira in termin per la partida accusanta per inoltrar posteriuramain ina motivaziun en scrit dal plant. Sch' il termin na vegn betg observà, vegn il plant stritgà pervia da mancanza d' object. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 294
Art. 294 
^1 La procedura en cas da plants sin nunvalaivladad da la lètg e da plants da separaziun sa drizza tenor il senn segund las prescripziuns davart il plant da divorzi. 
^2 In plant da separaziun po vegnir midà en in plant da divorzi fin al mument che la tractativa da la sentenzia cumenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 295
Art. 295 Princip 
Per plants independents vala la procedura simplifitgada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 296
Art. 296 Princip d' inquisiziun e maxima uffiziala 
^1 La dretgira eruescha d' uffizi ils fatgs. 
^2 Per sclerir la derivanza han las partidas e terzas persunas da cooperar tar examinaziuns ch' èn necessarias e senza privel per la sanadad. Las disposiziuns davart ils dretgs da refusa da las partidas e da terzas persunas n' èn betg applitgablas. 
^3 La dretgira decida independentamain davart las dumondas da las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 297
Art. 297 Audiziun dals geniturs e mediaziun extragiudiziala 
^1 Avant che prender mesiras concernent in uffant, taidla la dretgira persunalmain ils geniturs. 
^2 La dretgira po intimar ils geniturs d' empruvar da far ina mediaziun extragiudiziala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 298
Art. 298 Audiziun da l' uffant 
^1 L' uffant vegn tadlà persunalmain en moda adattada da la dretgira u d' ina terza persuna incumbensada, nun che sia vegliadetgna u auters motivs impurtants pledian cunter quai. 
^2 En il protocol da l' audiziun vegnan menziunads mo ils resultats ch' èn essenzials per la decisiun. Ils geniturs ed il procuratur vegnan infurmads davart quests resultats. 
^3 L' uffant ch' è abel da giuditgar po contestar cun recurs la refusa da l' audiziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 299
Art. 299 Ordinaziun d' ina represchentanza da l' uffant 
^1 La dretgira ordinescha sche necessari la represchentanza da l' uffant e designescha sco procuratur ina persuna che ha experientscha en dumondas dal provediment e dal dretg. 
^2 Ella examinescha, sch' ella duai ordinar la represchentanza, en spezial sche: 
a. ils geniturs fan differentas propostas areguard l' attribuziun da la tgira genituriala u areguard dumondas impurtantas da la relaziun persunala cun l' uffant; 
b. l' autoritad da protecziun d' uffants u in genitur dumonda ina represchentanza; 
^3 Sche l' uffant ch' è abel da giuditgar fa la dumonda d' ina represchentanza, sto quella vegnir ordinada. L' uffant po contestar cun recurs, sche la represchentanza na vegn betg ordinada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 300
Art. 300 Cumpetenzas da la represchentanza 
La represchentanza da l' uffant po far dumondas e far diever da meds legals, uschenavant ch' i sa tracta da las suandantas fatschentas: 
a. l' attribuziun da la tgira genituriala; 
b. dumondas impurtantas da la relaziun persunala cun l' uffant; 
c. mesiras per la protecziun da l' uffant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 301
Art. 301 Communicaziun da la decisiun 
Ina decisiun vegn communitgada: 
a. als geniturs; 
b. a l' uffant che ha cumplenì il 14. onn da vegliadetgna; 
c. eventualmain al procuratur, uschenavant ch' i sa tracta da l' attribuziun da la tgira genituriala, da dumondas impurtantas davart la relaziun persunala cun l' uffant u da mesiras per la protecziun da l' uffant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 302
Art. 302 Champ d' applicaziun 
^1 La procedura summarica è en spezial applitgabla per: 
a. decisiuns tenor la Convenziun da Den Haag dals 25 d' october 1980 davart ils aspects civils dal rapiment internaziunal d' uffants e tenor la Convenziun europeica dals 20 da matg 19802 davart la renconuschientscha e l' execuziun da decisiuns areguard il dretg da tgira dals uffants e davart il restabiliment dal dretg da tgira; 
b. il pajament d' ina contribuziun speziala en cas da basegns spezials imprevis da l' uffant ( art. 286 al. 3 CCS); 
c. l' avis als debiturs e la garanzia dal mantegniment dals uffants suenter il divorzi ordaifer in process davart l' obligaziun da mantegniment suenter il divorzi dals geniturs ( art. 291 e 292 CCS). 
^2 Resalvadas èn las disposiziuns da la Lescha federala dals 21 da december 2007 davart il rapiment internaziunal d' uffants e davart las Convenziuns da Den Haag concernent la protecziun d' uffants e da persunas creschidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 303
Art. 303 Mesiras preventivas 
^1 Sche la relaziun da figlialanza è clera, po l' accusà vegnir obligà da depositar u da pajar provisoricamain contribuziuns adequatas al mantegniment da l' uffant. 
^2 Sch' il plant sin mantegniment è vegnì inoltrà ensemen cun il plant da paternitad, sto l' accusà sin dumonda da la partida accusanta: 
a. depositar ils custs da la pagliola e contribuziuns adequatas al mantegniment da la mamma e da l' uffant, sche la paternitad è vegnida fatga valair vardaivlamain; 
b. pajar contribuziuns adequatas al mantegniment da l' uffant, sche la paternitad po vegnir presumada e sche questa presumziun resta valaivla er suenter ch' ils meds da cumprova èn vegnids preschentads immediatamain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 304
Art. 304 Cumpetenza 
La dretgira ch' è cumpetenta per giuditgar il plant decida davart il deposit, davart il pajament provisoric, davart il sbursament da contribuziuns depositadas e davart la restituziun da pajaments provisorics. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 305
Art. 305 Champ d' applicaziun 
La procedura summarica è applitgabla per: 
a. la fixaziun da contribuziuns en daners per il mantegniment ed ordinaziun a la debitura u al debitur ( art. 13 al. 2 e 3 da la Lescha da partenadi dals 18 da zercladur 2004, LPart); 
b. l' autorisaziun d' ina partenaria u d' in partenari da disponer da l' abitaziun cuminaivla ( art. 14 al. 2 LPart); 
c. l' extensiun e la retratga da l' autorisaziun da represchentanza d' ina partenaria u d' in partenari per la cuminanza ( art. 15 al. 2 lit. a e 4 LPart); 
d. l' obligaziun da la partenaria u dal partenari da dar infurmaziuns davart las entradas, davart la facultad e davart ils debits ( art. 16 al. 2 LPart); 
e. la fixaziun, l' adattaziun u l' aboliziun da las contribuziuns en daners e la regulaziun da l' utilisaziun da l' abitaziun e da la rauba da chasa ( art. 17 al. 2 e 4 LPart); 
f. l' obligaziun d' ina partenaria u d' in partenari da cooperar tar l' inventarisaziun ( art. 20 al. 1 LPart); 
g. la restricziun da l' autorisaziun d' ina partenaria u d' in partenari da disponer da tschertas valurs da facultad ( art. 22 al. 1 LPart); 
h. la concessiun da termins per pajar ils debits tranter las partenarias ed ils partenaris ( art. 23 al. 1 LPart). 
Cudesch da procedura civila svizzer dals 19 da december 2008 (Cudesch da procedura civila, CPC): Art. 306
Art. 306 Procedura 
Per la procedura valan ils artitgels 272 e 273 tenor il senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 307
Art. 307 
Per la procedura per schliar e per declerar sco nunvalaivel il partenadi registrà valan las disposiziuns davart la procedura da divorzi tenor il senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 308
Art. 308 Decisiuns contestablas 
^1 Cun appellaziun pon vegnir contestads: 
a. decisiuns finalas e decisiuns intermediaras d' emprima instanza; 
b. decisiuns d' emprima instanza davart mesiras preventivas. 
^2 En fatschentas dal dretg patrimonial è l' appellaziun mo admissibla, sche la valur en dispita da las pretensiuns giuridicas mantegnidas sco ultimas importa almain 10 000 francs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 309
Art. 309 Excepziuns 
L' appellaziun è inadmissibla: 
a. cunter decisiuns da la dretgira d' execuziun; 
Cudesch da procedura civila svizzer dals 19 da december 2008 (Cudesch da procedura civila, CPC): Art. 310
Art. 310 Motivs d' appellaziun 
Cun appellaziun pon ins far valair: 
a. in' applicaziun fallada dal dretg; 
b. constataziun fallada dals fatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 311
Art. 311 Inoltraziun da l' appellaziun 
^1 L' appellaziun sto vegnir inoltrada en scrit e cun ina motivaziun a l' instanza da recurs entaifer 30 dis suenter la consegna da la decisiun motivada respectivamain suenter la consegna posteriura da la motivaziun da la decisiun ( art. 239). 
^2 La decisiun contestada sto vegnir agiuntada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 312
Art. 312 Resposta a l' appellaziun 
^1 L' instanza da recurs trametta l' appellaziun a la cuntrapartida per ch' ella possia prender posiziun en scrit, nun che l' appellaziun saja evidentamain inadmissibla u evidentamain nunmotivada. 
^2 Il termin per dar resposta a l' appellaziun importa 30 dis. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 313
Art. 313 Appellaziun adesiva 
^1 En sia resposta a l' appellaziun po la cuntrapartida far in' appellaziun adesiva. 
^2 L' appellaziun adesiva scroda, sche: 
a. l' instanza da recurs n' entra betg en l' appellaziun; 
b. l' appellaziun vegn refusada sco evidentamain nunmotivada; 
c. l' appellaziun vegn retratga avant ch' il tractament da la sentenzia ha cumenzà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 314
Art. 314 Procedura summarica 
^1 Cunter ina decisiun ch' è vegnida relaschada en la procedura summarica importa il termin per inoltrar l' appellaziun e per la resposta a l' appellaziun mintgamai 10 dis. 
^2 L' appellaziun adesiva n' è betg admissibla. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 315
Art. 315 Effect suspensiv 
^1 L' appellaziun blochescha la vigur legala e l' executabilitad da la decisiun contestada en la dimensiun da las dumondas. 
^2 L' instanza da recurs po permetter l' execuziun anticipada. En cas da basegn ordinescha ella che mesiras da segirezza vegnian prendidas u ch' ina garanzia vegnia prestada. 
^3 Sche l' appellaziun sa drizza cunter ina decisiun da concepziun, na po l' effect suspensiv betg vegnir retratg. 
^4 Nagin effect suspensiv n' ha l' appellaziun cunter decisiuns davart: 
a. il dretg da far ina replica; 
b. mesiras preventivas. 
^5 L' execuziun da mesiras preventivas po vegnir suspendida excepziunalmain, sche la partida pertutgada vegn smanatschada d' in dischavantatg quasi irreparabel. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 316
Art. 316 Proceduras davant l' instanza da recurs 
^1 L' instanza da recurs po realisar ina tractativa u decider sin basa da las actas. 
^2 Ella po ordinar ina segunda correspundenza. 
^3 Ella po examinar cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 317
Art. 317 Novs fatgs, novs meds da cumprova e midada dal plant 
^1 Novs fatgs e novs meds da cumprova vegnan resguardads mo pli, sch' els: 
a. vegnan preschentads senza retard; 
b. n' han betg gia pudì vegnir preschentads davant l' emprima instanza malgrà la premura pretendibla. 
^2 Igl è mo pli admess da midar il plant, sche: 
a. las premissas tenor l' artitgel 227 alinea 1 èn dadas; 
b. la midada dal plant sa basa ultra da quai sin novs fatgs e sin novas cumprovas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 318
Art. 318 Decisiun 
^1 L' instanza da recurs po: 
a. confermar la decisiun contestada; 
b. decider da nov; 
^2 L' instanza da recurs communitgescha sia decisiun cun ina motivaziun en scrit. 
^3 Sche l' instanza da recurs prenda ina nova decisiun, decida ella er davart ils custs da la procedura d' emprima instanza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 319
Art. 319 Object contestà 
Cun recurs pon vegnir contestads: 
a. decisiuns finalas d' emprima instanza, decisiuns intermediaras e decisiuns davart mesiras preventivas cunter las qualas i na po betg vegnir fatga in' appellaziun; 
c. en ils cas d' ina retardada da dretg. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 320
Art. 320 Motivs da recurs 
Cun il recurs pon vegnir fatgas valair: 
a. in' applicaziun fallada dal dretg; 
b. ina constataziun evidentamain fallada dals fatgs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 321
Art. 321 Inoltraziun dal recurs 
^1 Il recurs sto vegnir inoltrà en scrit e cun ina motivaziun a l' instanza da recurs entaifer 30 dis suenter la consegna da la decisiun motivada ubain suenter la consegna posteriura da la motivaziun da la decisiun ( art. 239). 
^2 Sch' i vegn recurrì cunter ina decisiun ch' è vegnida relaschada en la procedura summarica u cunter ina disposiziun processuala, importa il termin da recurs 10 dis, nun che questa lescha disponia insatge auter. 
^3 La decisiun contestada u la disposiziun processuala contestada sto vegnir agiuntada, uschenavant che la partida la ha en mauns. 
^4 Cunter la retardada dal dretg pon ins far recurs da tut temp. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 322
Art. 322 Resposta al recurs 
^1 L' instanza da recurs trametta il recurs a la cuntrapartida per ch' ella possia prender posiziun en scrit, nun ch' il recurs saja evidentamain inadmissibel u evidentamain nunmotivà. 
^2 Per la resposta al recurs vala il medem termin sco per il recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 323
Art. 323 Recurs successiv 
In recurs successiv è exclus. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 324
Art. 324 Posiziun da l' instanza precedenta 
L' instanza da recurs po supplitgar l' instanza precedenta da prender posiziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 325
Art. 325 Effect suspensiv 
^1 Il recurs na blochescha betg la vigur legala e l' executabilitad da la decisiun contestada. 
^2 L' instanza da recurs po suspender l' execuziun. En cas da basegn ordinescha ella che mesiras da segirezza vegnian prendidas u ch' ina garanzia vegnia prestada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 326
Art. 326 Novas dumondas, novs fatgs e novs meds da cumprova 
^1 Novas dumondas, novas pretensiuns davart ils fatgs e novs meds da cumprova èn exclus. 
^2 Disposiziuns spezialas da la lescha restan resalvadas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 327
Art. 327 Procedura e decisiun 
^1 L' instanza da recurs dumonda las actas da l' instanza precedenta. 
^2 Ella po decider sin basa da las actas. 
^3 Uschenavant ch' ella approvescha il recurs: 
a. abolescha ella la decisiun u la disposiziun processuala e returna la chaussa a l' instanza precedenta; 
b. decida ella da nov, sche la chaussa è madira per la sentenzia. 
^4 Sch' il recurs pervia da retardada dal dretg vegn approvà, po l' instanza da recurs fixar a l' instanza precedenta in termin per tractar la chaussa. 
^5 L' instanza da recurs communitgescha sia decisiun cun ina motivaziun en scrit. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 327a
Art. 327a Decleranza d' executabilitad tenor la Cunvegna da Lugano 
^1 Sch' il recurs sa drizza cunter ina decisiun da la dretgira d' execuziun tenor ils artitgels 38 fin 52 da la Cunvegna dals 30 d' october 2007 davart la cumpetenza giudiziala e la renconuschientscha e l' execuziun da decisiuns en chaussas civilas e commerzialas ( Cunvegna da Lugano), examinescha l' instanza da recurs ils motivs da refusa ch' èn previs en la Cunvegna da Lugano cun tutta cogniziun. 
^2 Il recurs ha in effect suspensiv. Mesiras da segirezza, en spezial l' arrest tenor l' artitgel 271 alinea 1 cifra 6 LSC èn resalvadas. 
^3 Il termin dal recurs cunter la decleranza d' executabilitad sa drizza tenor l' artitgel 43 alinea 5 da la Cunvegna da Lugano. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 328
Art. 328 Motivs da revisiun 
^1 Ina partida po pretender ina revisiun da la decisiun legalmain valaivla davant la dretgira che ha decidì sco ultima instanza en chaussa, sche: 
a. ella scuvra posteriuramain fatgs relevants u chatta meds da cumprova decisivs ch' ella n' ha betg pudì preschentar en la procedura precedenta; exclus èn fatgs e meds da cumprova ch' èn resultads pir suenter la decisiun; 
b. ina procedura penala ha mussà che la decisiun era vegnida influenzada tras in crim u tras in delict a disfavur da la partida respectiva; ina condemnaziun tras la dretgira penala n' è betg necessaria; sche la procedura penala na po betg vegnir realisada, po la cumprova vegnir procurada en autra moda; 
c. i vegn fatg valair che la renconuschientscha dal plant, la retratga dal plant u l' accord giudizial n' hajan betg effect. 
^2 La revisiun pervia d' ina violaziun da la Convenziun europeica dals dretgs umans dals 4 da november 1950 ( CEDU) po vegnir pretendida, sche: 
a. la Curt europeica dals dretgs umans ha constatà en ina sentenzia definitiva che la CEDU u ch' ils protocols latiers èn vegnids violads; 
b. ina indemnisaziun n' è betg adattada per egualisar las consequenzas da la violaziun; e 
c. la revisiun è necessaria per eliminar la violaziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 329
Art. 329 Dumonda da revisiun e termins da revisiun 
^1 La dumonda da revisiun sto vegnir inoltrada en scrit e cun motivaziun entaifer 90 dapi ch' il motiv da revisiun è vegnì scuvrì. 
^2 Suenter la scadenza da 10 onns dapi che la decisiun è entrada en vigur na po la revisiun betg pli vegnir pretendida, danor en il cas da l' artitgel 328 alinea 1 litera b. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 330
Art. 330 Posiziun da la cuntrapartida 
La dretgira trametta la dumonda da revisiun a la cuntrapartida per prender posiziun, nun che la dumonda saja evidentamain inadmissibla u evidentamain nunmotivada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 331
Art. 331 Effect suspensiv 
^1 La dumonda da revisiun na blochescha betg la vigur legala e l' executabilitad da la decisiun. 
^2 La dretgira po suspender l' execuziun. En cas da basegn ordinescha ella che mesiras da segirezza vegnian prendidas u ch' ina garanzia vegnia prestada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 332
Art. 332 Decisiun davart la dumonda da revisiun 
Cunter la decisiun davart la dumonda da revisiun pon ins far recurs. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 333
Art. 333 Nova decisiun en chaussa 
^1 Sche la dretgira approvescha la dumonda da revisiun, abolescha ella sia decisiun precedenta e decida da nov. 
^2 En la nova decisiun decida ella er davart ils custs da la procedura precedenta. 
^3 Ella communitgescha sia decisiun cun ina motivaziun en scrit. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 334
Art. 334 
^1 Sch' il dispositiv n' è betg cler, sch' el è incoerent u incumplet u sch' el stat en cuntradicziun cun la motivaziun, explitgescha u rectifitgescha la dretgira sia decisiun sin dumonda d' ina partida u d' uffizi. En la dumonda ston vegnir inditgadas las parts crititgadas e las midadas giavischadas. 
^2 Ils artitgels 330 e 331 valan tenor il senn. En cas da la rectificaziun da sbagls redacziunals e da sbagls calculatorics po la dretgira renunziar da dumandar las partidas da prender posiziun. 
^3 Cunter ina decisiun davart la dumonda d' explicaziun e da rectificaziun pon ins far recurs. 
^4 La decisiun explitgada u rectifitgada vegn communitgada a las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 335
Art. 335 Champ d' applicaziun 
^1 Las decisiuns vegnan exequidas tenor las disposiziuns da quest chapitel. 
^2 Sche la decisiun ordinescha in pajament en daners u la prestaziun d' ina garanzia, vegn ella exequida tenor las disposiziuns da la LSC. 
^3 La renconuschientscha, la decleranza d' executabilitad e l' execuziun da decisiuns estras sa drizzan tenor quest chapitel, nun ch' in contract internaziunal u la LDIP fixeschia insatge auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 336
Art. 336 Executabilitad 
^1 Ina decisiun è exequibla, sch' ella: 
a. è legalmain valaivla e la dretgira n' ha betg suspendì l' execuziun ( art. 325 al. 2 e 331 al. 2); u 
b. n' è anc betg legalmain valaivla, l' execuziun anticipada è dentant vegnida permessa. 
^2 Sin giavisch attesta la dretgira che ha prendì la decisiun, la quala sto vegnir exequida, che tala saja exequibla. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 337
Art. 337 Execuziun directa 
^1 Sche la dretgira sentenzianta ha gia ordinà mesiras d' execuziun concretas ( art. 236 al. 3), po la decisiun vegnir exequida directamain. 
^2 La partida che ha pers po dumandar la dretgira d' execuziun da sistir l' execuziun, l' artitgel 341 vala tenor il senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 338
Art. 338 Dumonda d' execuziun 
^1 Sche la decisiun na po betg vegnir exequida directamain, sto vegnir inoltrada ina dumonda d' execuziun a la dretgira d' execuziun. 
^2 La partida petenta sto preschentar las premissas da l' executabilitad ed agiuntar ils documents necessaris. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 339
Art. 339 Cumpetenza e procedura 
^1 Stringentamain cumpetenta per ordinar mesiras d' execuziun e per sistir l' execuziun è la dretgira: 
a. al domicil u a la sedia da la partida che ha pers; 
b. al lieu, nua che las mesiras ston vegnir prendidas; u 
c. al lieu, nua che la decisiun, che sto vegnir exequida, è vegnida prendida. 
^2 La dretgira decida en la procedura summarica. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 340
Art. 340 Mesiras da segirezza 
La dretgira d' execuziun po ordinar mesiras da segirezza, en cas da basegn senza tadlar ordavant la cuntrapartida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 341
Art. 341 Examinaziun da l' executabilitad e posiziun da la partida che ha pers 
^1 La dretgira d' execuziun examinescha d' uffizi l' executabilitad. 
^2 Ella fixescha in curt termin per la partida che ha pers per prender posiziun. 
^3 Materialmain po la partida che ha pers remartgar ch' i sajan entrads fatgs dapi la communicaziun da la decisiun, che s' opponan a l' execuziun, sco en spezial l' amortisaziun, la prorogaziun, la surannaziun u la scadenza da la prestaziun debitada. L' amortisaziun e la prorogaziun ston vegnir cumprovadas tras documents. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 342
Art. 342 Execuziun d' ina prestaziun cundiziunada u d' ina prestaziun che dependa d' ina cuntraprestaziun 
La decisiun davart ina prestaziun cundiziunada u davart ina prestaziun che dependa d' ina cuntraprestaziun po vegnir exequida pir, cur che la dretgira d' execuziun ha constatà che la premissa è entrada u che la cuntraprestaziun è vegnida purschida, prestada u garantida en moda suffizienta. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 343
Art. 343 Obligaziun da far, da tralaschar u da tolerar insatge 
^1 Sche la decisiun pretenda in' obligaziun da far, da tralaschar u da tolerar insatge, po la dretgira d' execuziun ordinar: 
a. ina smanatscha da chasti tenor l' artitgel 292 CP; 
b. ina multa disciplinara fin a 5000 francs; 
c. ina multa disciplinara fin a 1000 francs per mintga di che l' obligaziun n' è betg vegnida ademplida; 
d. ina mesira repressiva sco la confiscaziun d' ina chaussa movibla u sco la rumida d' in bain immobigliar; u 
e. in' execuziun d' uffizi. 
^2 La partida che ha pers e terzas persunas ston dar las infurmaziuns necessarias e tolerar las perquisiziuns necessarias. 
^3 La persuna che sto far l' execuziun po pretender l' agid da las autoritads cumpetentas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 344
Art. 344 Deposiziun d' ina decleranza da voluntad 
^1 Sche la decisiun pretenda ch' ina decleranza da voluntad vegnia fatga, vegn la decleranza remplazzada tras la decisiun executabla. 
^2 Sche la decleranza pertutga in register public sco il register funsil ed il register da commerzi, dat la dretgira sentenzianta las instrucziuns necessarias a la persuna che maina il register. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 345
Art. 345 Indemnisaziun dal donn e transfurmaziun en daners 
^1 La partida che ha gudagnà po pretender: 
a. ina indemnisaziun dal donn, sche la partida che ha pers n' ademplescha betg las ordinaziuns giudizialas; 
b. la transfurmaziun da la prestaziun debitada en ina prestaziun en daners. 
^2 La dretgira d' execuziun fixescha l' import correspundent. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 346
Art. 346 Meds legals da terzas persunas 
Terzas persunas, da las qualas ils dretgs èn pertutgads d' ina decisiun d' execuziun, pon recurrer cunter questa decisiun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 347
Art. 347 Executabilitad 
Documents publics davart prestaziuns da tut gener pon vegnir exequids sco decisiuns, sche: 
a. la partida obligada ha declerà expressivamain en il document ch' ella renconuschia l' execuziun directa; 
b. il motiv giuridic da la prestaziun debitada è numnà en il document; 
Cudesch da procedura civila svizzer dals 19 da december 2008 (Cudesch da procedura civila, CPC): Art. 348
Art. 348 Excepziuns 
Betg directamain exequibels èn documents davart prestaziuns: 
a. tenor la Lescha d' egualitad dals 24 da mars 1995; 
b. che resultan tras la locaziun e tras la fittanza da locals d' abitar e da fatschenta sco er tras la fittanza agricula; 
c. tenor la Lescha da participaziun dals 17 da december 1993; 
d. che resultan tras la relaziun da lavur e tenor la Lescha davart l' intermediaziun da lavur dals 6 d' october 1989; 
e. che resultan tras contracts cun consuments ( art. 32). 
Cudesch da procedura civila svizzer dals 19 da december 2008 (Cudesch da procedura civila, CPC): Art. 349
Art. 349 Document davart ina prestaziun en daners 
Il document exequibel davart ina prestaziun en daners vala sco titel definitiv per iniziar la procedura da dretg tenor ils artitgels 80 ed 81 LSC. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 350
Art. 350 Document davart in' autra prestaziun 
^1 Sch' in document davart in' autra prestaziun sto vegnir exequì, consegna il funcziunari da documentaziun - sin dumonda da la partida autorisada - ina copia legalisada dal document a la partida obligada e fixescha in termin da 20 dis per ch' ella possia ademplir la prestaziun. La partida autorisada survegn ina copia da la consegna. 
^2 Sch' il termin d' adempliment è scadì senza ch' el saja vegnì duvrà, po la partida autorisada far ina dumonda d' execuziun a la dretgira d' execuziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 351
Art. 351 Procedura davant la dretgira d' execuziun 
^1 La partida obligada po far valair objecziuns cunter l' obligaziun d' ademplir la prestaziun mo, sch' ella po cumprovar immediatamain questas objecziuns. 
^2 Sch' ella sto depositar ina decleranza da voluntad, vegn la decleranza remplazzada tras la decisiun da la dretgira d' execuziun. La dretgira dat las ordinaziuns necessarias tenor l' artitgel 344 alinea 2. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 352
Art. 352 Giudicament giudizial 
Il giudicament giudizial da la prestaziun debitada resta resalvà en mintga cas. En spezial po la partida obligada purtar da tut temp plant sin constataziun ch' il dretg n' exista betg u betg pli ubain ch' el n' è betg u betg pli prorogà. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 353
Art. 353 Champ d' applicaziun 
^1 Las disposiziuns da questa part valan per proceduras davant dretgiras da cumpromiss cun sedia en Svizra, sche las disposiziuns dal 12. chapitel da la LDIP n' èn betg applitgablas. 
^2 Las partidas pon excluder la valaivladad da questa part tras ina decleranza expressiva en la cunvegna da cumpromiss u en ina cunvegna posteriura e fixar l' applicaziun da las disposiziuns dal 12. chapitel da la LDIP sco lianta. La decleranza sto avair la furma tenor l' artitgel 358. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 354
Art. 354 Object d' ina procedura da cumpromiss 
L' object d' ina procedura da cumpromiss po esser mintga pretensiun, da la quala las partidas pon disponer libramain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 355
Art. 355 Sedia da la dretgira da cumpromiss 
^1 La sedia da la dretgira da cumpromiss vegn fixada da las partidas u da l' organ ch' ellas han incumbensà. Sche la sedia na vegn betg fixada, designescha la dretgira da cumpromiss sezza sia sedia. 
^2 Sche ni las partidas ni l' organ ch' ellas han incumbensà ni la dretgira da cumpromiss na designeschan la sedia, è la sedia al lieu da la dretgira statala che fiss cumpetenta per giuditgar la chaussa en cas ch' ina cunvegna da cumpromiss mancass. 
^3 Sche pliras dretgiras statalas èn cumpetentas, ha la dretgira da cumpromiss sia sedia al lieu da quella dretgira statala che vegn appellada sco emprima applitgond l' artitgel 356. 
^4 Sche las partidas n' han betg fixà insatge auter, po la dretgira da cumpromiss far sesidas, examinar las cumprovas e deliberar er en mintga auter lieu. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 356
Art. 356 Dretgiras statalas cumpetentas 
^1 Il chantun, en il qual la sedia da la dretgira da cumpromiss sa chatta, designescha ina dretgira superiura ch' è cumpetenta per: 
a. recurs e dumondas da revisiun; 
b. prender en consegna la sentenzia da cumpromiss per archivar ella e per confermar sia executabilitad. 
^2 In' autra dretgira u ina dretgira d' ina autra cumposiziun ch' è vegnida designada dal chantun da la sedia da la dretgira da cumpromiss è sco suletta instanza cumpetenta per: 
a. nominar, refusar, relaschar e remplazzar ils derschaders da cumpromiss; 
b. prolungar la perioda d' uffizi da la dretgira da cumpromiss; 
c. sustegnair la dretgira da cumpromiss en connex cun ils acts processuals. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 357
Art. 357 Cunvegna da cumpromiss 
^1 La cunvegna da cumpromiss po sa referir tant a dispitas existentas sco er a dispitas futuras che resultan d' ina tscherta relaziun giuridica. 
^2 La valaivladad da la cunvegna da cumpromiss na po betg vegnir contestada cun il motiv ch' il contract principal saja nunvalaivel. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 358
Art. 358 Furma 
La cunvegna da cumpromiss sto vegnir fatga en scrit u en in' autra furma che permetta da la cumprovar a maun d' in text. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 359
Art. 359 Contestaziun da la cumpetenza da la dretgira da cumpromiss 
^1 Sche la valaivladad da la cunvegna da cumpromiss, ses cuntegn, sia impurtanza u la constituziun correcta da la dretgira da cumpromiss vegnan contestads davant la dretgira da cumpromiss, decida quella en chaussa cun ina decisiun intermediara u en la decisiun davart la chaussa principala. 
^2 L' objecziun da l' incumpetenza da la dretgira da cumpromiss sto vegnir fatga avant ch' entrar en la chaussa principala. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 360
Art. 360 Dumber da commembers 
^1 Las partidas pon fixar libramain il dumber da commembers da la dretgira da cumpromiss. Sch' ina tala cunvegna manca, è il dumber da commembers 3. 
^2 Sche las partidas han fixà in dumber pèr, vegni presumà ch' ina persuna supplementara vegnia nominada sco president. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 361
Art. 361 Nominaziun tras las partidas 
^1 Ils commembers da la dretgira da cumpromiss vegnan nominads sco ch' igl è vegnì fixà tranter las partidas. 
^2 Sch' ina tala cunvegna manca, nominescha mintga partida il medem dumber da commembers; quels elegian unanimamain in president. 
^3 Sch' in derschader da cumpromiss vegn designà tenor sia funcziun, vala quella persuna sco nominada che occupa questa funcziun il mument ch' ella accepta l' uffizi. 
^4 En las dispitas che resultan tras la locaziun e tras la fittanza d' abitaziuns pon las partidas designar mo l' autoritad da mediaziun sco dretgira da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 362
Art. 362 Nominaziun tras la dretgira statala 
^1 Sche la cunvegna da cumpromiss na prevesa betg in auter organ per la nominaziun u sche quest organ na nominescha betg ils commembers entaifer in termin adequat, fa la dretgira statala ch' è cumpetenta tenor l' artitgel 356 alinea 2 la nominaziun sin proposta d' ina partida, sche: 
a. las partidas na pon betg s' accordar davart la nominaziun dal derschader singul da cumpromiss u dal president; 
b. ina partida na nominescha betg ils commembers ch' ella sto designar entaifer 30 dis dapi ch' ella è vegnida intimada da far quai; 
c. ils derschaders da cumpromiss na s' accordan betg - entaifer 30 dis suenter lur nominaziun - davart l' elecziun d' in president. 
^2 En cas d' ina chaussa da cumpromiss che cumpiglia pliras partidas po la dretgira statala ch' è cumpetenta tenor l' artitgel 356 alinea 2 nominar tut ils commembers. 
^3 Sche la nominaziun vegn surdada ad ina dretgira statala, sto quella far la nominaziun, nun ch' ina examinaziun summarica mussia che las partidas n' han nagina cunvegna da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 363
Art. 363 Obligaziun da transparenza 
^1 Ina persuna che vegn proponida sco derschadra da cumpromiss sto annunziar immediatamain, sch' i dat fatgs che pudessan svegliar dubis legitims davart sia independenza u davart sia imparzialitad. 
^2 Questa obligaziun vala durant l' entira procedura. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 364
Art. 364 Acceptaziun da l' uffizi 
^1 Ils derschaders da cumpromiss conferman l' acceptaziun da l' uffizi. 
^2 La dretgira da cumpromiss è constituida pir, cur che tut ils commembers han acceptà l' uffizi. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 365
Art. 365 Secretariat 
^1 La dretgira da cumpromiss po instituir in secretariat. 
^2 Ils artitgels 363 alinea 1 ed ils artitgels 367 fin 369 valan tenor il senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 366
Art. 366 Perioda d' uffizi 
^1 En la cunvegna da cumpromiss u en ina cunvegna posteriura pon las partidas limitar la perioda d' uffizi da la dretgira da cumpromiss. 
^2 La perioda d' uffizi, entaifer la quala la dretgira da cumpromiss sto pronunziar la sentenzia da cumpromiss, po vegnir prolungada en ils suandants cas: 
a. tras ina cunvegna tranter las partidas; 
b. sin proposta d' ina partida u da la dretgira da cumpromiss tras ina decisiun da la dretgira statala ch' è cumpetenta tenor l' artitgel 356 alinea 2. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 367
Art. 367 Refusa d' in commember 
^1 In commember da la dretgira da cumpromiss po vegnir refusà en ils suandants cas: 
a. el na correspunda betg a las pretensiuns fixadas da las partidas; 
b. igl è avant maun in motiv da refusa ch' è previs en l' urden da procedura che las partidas han fixà; 
c. i dat dubis legitims davart sia independenza u imparzialitad. 
^2 Ina partida po refusar in commember ch' ella ha nominà u dal qual ella ha sustegnì la nominaziun mo per motivs ch' ella è vegnida a savair pir suenter la nominaziun. Il motiv da refusa sto vegnir communitgà immediatamain a la dretgira da cumpromiss ed a l' autra partida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 368
Art. 368 Refusa da la dretgira da cumpromiss 
^1 Ina partida po refusar la dretgira da cumpromiss, sche l' autra partida ha exercità ina influenza predominanta sin la nominaziun dals commembers. La refusa sto vegnir communitgada immediatamain a la dretgira da cumpromiss ed a l' autra partida. 
^2 La nova dretgira da cumpromiss vegn constituida en la procedura tenor ils artitgels 361 e 362. 
^3 Las partidas han il dretg da puspè nominar sco derschaders da cumpromiss commembers da la dretgira da cumpromiss ch' èn vegnids refusads. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 369
Art. 369 Procedura da refusa 
^1 Las partidas pon fixar libramain la procedura da refusa. 
^2 Sch' ellas n' han fixà nagut auter, sto la dumonda da refusa vegnir drizzada en scrit e cun motivaziun al commember refusà e vegnir communitgada als ulteriurs commembers entaifer 30 dis suenter ch' il motiv da refusa è vegnì enconuschent. 
^3 Sch' il commember refusà contesta la refusa, po la partida petenta pretender entaifer 30 dis ina decisiun da l' organ designà da las partidas u, sch' in tal organ n' è betg vegnì designà, da la dretgira statala ch' è cumpetenta tenor l' artitgel 356 alinea 2. 
^4 Sche las partidas n' han fixà nagut auter, po la dretgira da cumpromiss cuntinuar durant la procedura da refusa fin a la sentenzia da cumpromiss cun la procedura, senza excluder las persunas refusadas. 
^5 La decisiun davart la refusa po vegnir contestada mo ensemen cun in recurs cunter l' emprima sentenzia da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 370
Art. 370 Revocaziun 
^1 Mintga commember da la dretgira da cumpromiss po vegnir revocà tras ina cunvegna en scrit da las partidas. 
^2 Sch' in commember da la dretgira da cumpromiss n' è betg en cas d' ademplir sia incumbensa entaifer in termin adequat u cun il quità necessari, po el vegnir revocà sin proposta d' ina partida tras l' organ designà da las partidas u, sch' in tal organ n' è betg vegnì designà, tras la dretgira statala ch' è cumpetenta tenor l' artitgel 356 alinea 2. 
^3 Per la contestaziun d' ina tala decisiun vala l' artitgel 369 alinea 5. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 371
Art. 371 Remplazzament d' in commember da la dretgira da cumpromiss 
^1 Sch' in commember da la dretgira da cumpromiss sto vegnir remplazzà, vala la medema procedura sco per sia nominaziun, nun che las partidas hajan fixà u fixeschian insatge auter. 
^2 Sch' el na po betg vegnir remplazzà en questa moda, vegn il nov commember nominà tras la dretgira statala ch' è cumpetenta tenor l' artitgel 356 alinea 2, nun che la cunvegna da cumpromiss excludia questa pussaivladad u che la dretgira da cumpromiss scrodia tras l' extrada d' in commember. 
^3 Sche las partidas na pon betg sa cunvegnir, decida la dretgira da cumpromiss ch' è sa constituida da nov tge acts processuals, als quals il commember remplazzà ha collavurà, che ston vegnir repetids. 
^4 La procedura da remplazzament na suspenda betg il termin, entaifer il qual la dretgira da cumpromiss sto pronunziar sia sentenzia da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 372
Art. 372 Litispendenza 
^1 La procedura da cumpromiss è pendenta: 
a. uschespert ch' ina partida appellescha a la dretgira da cumpromiss ch' è designada en la cunvegna da cumpromiss; 
b. sche la cunvegna na designescha nagina dretgira da cumpromiss: uschespert ch' ina partida iniziescha la procedura per constituir la dretgira da cumpromiss u la procedura da mediaziun precedenta ch' è vegnida fixada da las partidas. 
^2 Sche plants che pertutgan il medem object da dispita e las medemas partidas vegnan inoltrads ad ina dretgira statala ed ad ina dretgira da cumpromiss, suspenda la dretgira ch' è vegnida appellada sco ultima la procedura, fin che la dretgira appellada sco emprima ha decidì davart la cumpetenza. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 373
Art. 373 Reglas generalas da procedura 
^1 Las partidas pon: 
a. reglar sezzas la procedura da cumpromiss; 
b. reglar la procedura da cumpromiss tras in renviament ad in urden da procedura da cumpromiss; 
c. suttametter la procedura da cumpromiss ad in dretg da procedura da lur tscherna. 
^2 Sche las partidas n' han betg reglà la procedura, vegn quella fixada da la dretgira da cumpromiss. 
^3 Il president da la dretgira da cumpromiss po decider sulet davart singulas dumondas da procedura, sche las partidas u ils auters commembers da la dretgira da cumpromiss l' han autorisà da far quai. 
^4 La dretgira da cumpromiss sto garantir il tractament egual da las partidas e lur dretg sin attenziun giuridica e realisar ina procedura cuntradictorica. 
^5 Mintga partida po sa laschar represchentar. 
^6 Cuntravenziuns cunter las reglas da la procedura ston vegnir contestadas immediatamain, uschiglio na pon ellas betg pli vegnir fatgas valair pli tard. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 374
Art. 374 Mesiras preventivas, segirezza ed indemnisaziun dal donn 
^1 La dretgira statala ubain, sche las partidas n' han fixà nagut auter, la dretgira da cumpromiss po ordinar sin dumonda d' ina partida mesiras preventivas inclusiv mesiras per segirar cumprovas. 
^2 Sche la persuna pertutgada na sa suttametta betg voluntarmain ad ina mesira ch' è vegnida ordinada da la dretgira da cumpromiss, dat la dretgira statala ils cumonds necessaris, e quai sin dumonda da la dretgira da cumpromiss u d' ina partida; sche la proposta vegn fatga d' ina partida, sto ella dumandar il consentiment da la dretgira da cumpromiss. 
^3 Sch' igl è da temair ch' i resultia in donn per l' autra partida, po la dretgira da cumpromiss u la dretgira statala obligar il petent da prestar ina segirezza per ch' ella possia ordinar mesiras preventivas. 
^4 La partida petenta stat buna per il donn che resulta d' ina mesira preventiva nungiustifitgada. Ma sch' ella cumprova ch' ella ha fatg sia dumonda en buna fai, po la dretgira reducir l' obligaziun d' indemnisaziun u la liberar dal tuttafatg da tala. La partida donnegiada po far valair il dretg en la procedura da cumpromiss pendenta. 
^5 Ina garanzia prestada sto vegnir dada libra, cur ch' igl è cler ch' i na vegn inoltrà nagin plant sin indemnisaziun dal donn; en cas d' intschertezza fixescha la dretgira da cumpromiss in termin per purtar plant. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 375
Art. 375 Examinaziun da las cumprovas e cooperaziun da la dretgira statala 
^1 La dretgira da cumpromiss examinescha sezza las cumprovas. 
^2 Sch' ina assistenza giudiziala statala è necessaria per l' examinaziun da las cumprovas u per la realisaziun d' auters acts da la dretgira da cumpromiss, po la dretgira da cumpromiss - tenor l' artitgel 356 alinea 2 - dumandar la cooperaziun da la dretgira statala ch' è cumpetenta. Cun il consentiment da la dretgira da cumpromiss po far quai er ina partida. 
^3 Ils commembers da la dretgira da cumpromiss pon prender part als acts processuals da la dretgira statala e far dumondas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 376
Art. 376 Litisconsorzi, accumulaziun da plants e participaziun da terzas persunas 
^1 Ina procedura da cumpromiss po vegnir introducida da u cunter litisconsorts, sche: 
a. tut las partidas èn colliadas tranter ellas tras ina u tras pliras cunvegnas da cumpromiss concordantas; 
b. ils dretgs che vegnan fatgs valair èn identics u han in connex material. 
^2 Las pretensiuns che han in connex material tranter las medemas partidas pon vegnir giuditgadas en la medema procedura da cumpromiss, sch' ellas èn l' object da cunvegnas da cumpromiss concordantas da questas partidas. 
^3 L' intervenziun d' ina terza persuna e la participaziun d' in denunzià premettan ina cunvegna da cumpromiss tranter la terza persuna e las partidas en dispita e basegnan il consentiment da la dretgira da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 377
Art. 377 Cumpensaziun e cuntraplant 
^1 La dretgira da cumpromiss po giuditgar l' objecziun da cumpensaziun che vegn fatga d' ina partida, schebain che la pretensiun, per la quala vegn dumandada la cumpensaziun na pertutga betg la cunvegna da cumpromiss u schebain ch' igl exista per ella in' autra cunvegna da cumpromiss u ina cunvegna davart la dretgira cumpetenta. 
^2 In cuntraplant è admissibel, sch' el pertutga ina chaussa dispitaivla ch' è suttamessa ad ina cunvegna da cumpromiss concordanta da las partidas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 378
Art. 378 Pajament anticipà dals custs 
^1 La dretgira da cumpromiss po pretender in pajament anticipà per ils custs da procedura presumptivs e far depender la realisaziun da la procedura da quest pajament. Sche las partidas n' han fixà nagut auter, fixescha ella l' import che mintga partida sto pajar anticipadamain. 
^2 Sch' ina partida na presta betg il pajament anticipà che vegn pretendì dad ella, po l' autra partida ubain pajar anticipadamain tut ils custs ubain renunziar a la procedura da cumpromiss. Sch' ella renunzia a la procedura da cumpromiss, po ella iniziar ina nova procedura da cumpromiss u purtar plant davant la dretgira statala per questa chaussa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 379
Art. 379 Garanzia d' indemnisaziun da la partida 
Sche la partida accusanta para dad esser insolventa, po la dretgira da cumpromiss disponer - sin proposta da la partida accusada - che l' indemnisaziun presumptiva da la partida insolventa sto vegnir garantida entaifer in tschert termin. Per la partida accusada vala l' artitgel 378 alinea 2 tenor il senn. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 380
Art. 380 Giurisdicziun gratuita 
La giurisdicziun gratuita è exclusa. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 381
Art. 381 Dretg applitgabel 
^1 La dretgira da cumpromiss decida: 
a. tenor las reglas da dretg che las partidas han tschernì; u 
b. tenor duaivladad, sch' ella è vegnida autorisada da las partidas da far quai. 
^2 Sch' ina tala tscherna u ina tala autorisaziun manca, decida ella tenor il dretg ch' ina dretgira statala applitgass. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 382
Art. 382 Tractativa e votaziun 
^1 A tractativas ed a votaziuns ston cooperar tut ils commembers da la dretgira da cumpromiss. 
^2 Sch' in commember refusescha da sa participar ad ina tractativa u ad ina votaziun, pon ils ulteriurs commembers tractar e decider senza el, nun che las partidas hajan fixà insatge auter. 
^3 La dretgira da cumpromiss pronunzia la sentenzia da cumpromiss cun la maioritad da las vuschs da ses commembers, nun che las partidas hajan fixà insatge auter. 
^4 Sch' i na resulta betg ina maioritad da las vuschs, pronunzia il president la sentenzia da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 383
Art. 383 Sentenzias da cumpromiss intermediaras e parzialas 
Sche las partidas n' han betg fixà insatge auter, po la dretgira da cumpromiss limitar la procedura a singulas dumondas ed a singulas pretensiuns giuridicas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 384
Art. 384 Cuntegn da la sentenzia da cumpromiss 
^1 La sentenzia da cumpromiss cumpiglia: 
a. la cumposiziun da la dretgira da cumpromiss; 
b. l' indicaziun da la sedia da la dretgira da cumpromiss; 
c. la designaziun da las partidas e da lur represchentanza; 
d. las pretensiuns giuridicas da las partidas u - sch' i mancan las propostas - ina circumscripziun da la dumonda dispitaivla; 
e. sche las partidas n' han betg renunzià a quai: la preschentaziun dals fatgs, ils motivs giuridics da la decisiun ed eventualmain las consideraziuns da la duaivladad; 
f. il dispositiv en chaussa sco er l' import e la repartiziun dals custs da procedura e da l' indemnisaziun da la partida; 
g. la data da la sentenzia da cumpromiss. 
^2 La sentenzia da cumpromiss sto vegnir suttascritta; la suttascripziun dal president basta. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 385
Art. 385 Cunvegna da las partidas 
Sche las partidas liquideschan la dispita durant la procedura da cumpromiss, fixescha la dretgira da cumpromiss - sin proposta - la cunvegna, e quai en furma d' ina sentenzia da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 386
Art. 386 Consegna e deposit da la sentenzia da cumpromiss 
^1 A mintga partida sto vegnir consegnà in exemplar da la sentenzia da cumpromiss. 
^2 Mintga partida po deponer, sin agens custs, in exemplar da la sentenzia da cumpromiss tar la dretgira statala ch' è cumpetenta tenor l' artitgel 356 alinea 1. 
^3 Sin proposta d' ina partida emetta questa dretgira ina decleranza d' executabilitad. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 387
Art. 387 Effects da la sentenzia da cumpromiss 
Tras la communicaziun ha la sentenzia da cumpromiss l' effect d' ina decisiun giudiziala legalmain valaivla ed executabla. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 388
Art. 388 Rectificaziun, explicaziun e cumplettaziun da la sentenzia da cumpromiss 
^1 Mintga partida po dumandar la dretgira da cumpromiss da: 
a. rectifitgar sbagls redacziunals e calculatorics en la sentenzia da cumpromiss; 
b. explitgar tschertas parts da la sentenzia da cumpromiss; 
c. pronunziar ina sentenzia da cumpromiss cumplementara davart pretensiuns ch' èn bain vegnidas fatgas valair en la procedura da cumpromiss, ma che n' èn betg vegnidas tractadas en la sentenzia da cumpromiss. 
^2 La proposta sto vegnir fatga entaifer 30 dis dapi ch' il sbagl è vegnì scuvrì ubain dapi che las parts che basegnan explicaziuns e cumplettaziuns èn vegnidas pertschavidas, il pli tard dentant entaifer 1 onn dapi la consegna da la sentenzia da cumpromiss. 
^3 La proposta na suspenda betg ils termins da recurs. Sch' ina partida vegn engrevgiada tras il resultat da questa procedura, recumenza per ella il termin da recurs en quest punct. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 389
Art. 389 Recurs tar il Tribunal federal 
^1 La sentenzia da cumpromiss è suttamessa al recurs tar il Tribunal federal. 
^2 Per la procedura valan las disposiziuns da la Lescha federala dals 17 da zercladur 2005 davart il Tribunal federal, sche quest chapitel na fixescha nagut auter. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 390
Art. 390 Recurs tar la dretgira chantunala 
^1 Tras ina decleranza explicita en la cunvegna da cumpromiss u en ina cunvegna posteriura pon las partidas fixar ch' ins po far recurs cunter la sentenzia da cumpromiss tar la dretgira chantunala ch' è cumpetenta tenor l' artitgel 356 alinea 1. 
^2 Per la procedura valan ils artitgels 319 fin 327, sche quest chapitel na fixescha nagut auter. La dretgira chantunala decida definitivamain. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 391
Art. 391 Subsidiaritad 
Il recurs è admissibel pir suenter ch' ils meds legals da cumpromiss previs en la cunvegna da cumpromiss èn consumads. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 392
Art. 392 Sentenzias da cumpromiss contestablas 
Contestablas èn: 
a. mintga sentenzia da cumpromiss parziala u finala; 
b. ina sentenzia da cumpromiss intermediara per ils motivs menziunads en l' artitgel 393 literas a e b. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 393
Art. 393 Motivs da recurs 
Ina sentenzia da cumpromiss po vegnir contestada mo, sche: 
a. il derschader singul da cumpromiss è vegnì nominà en moda irregulara u sche la dretgira da cumpromiss è vegnida cumponida en moda irregulara; 
b. la dretgira da cumpromiss è sa declerada nungiustifitgadamain per cumpetenta u per incumpetenta; 
c. la dretgira da cumpromiss ha decidì davart puncts dispitaivels che n' èn betg vegnids suttamess ad ella, u sch' ella n' ha betg giuditgà tschertas pretensiuns giuridicas; 
d. il princip dal tractament egual da las partidas u il princip da l' attenziun giuridica èn vegnids violads; 
e. il resultat è arbitrar, perquai ch' el sa basa sin constataziuns dals fatgs che cuntrafan evidentamain a las actas u perquai ch' el sa basa sin ina violaziun evidenta dal dretg u da la duaivladad; 
f. las indemnisaziuns e las expensas che la dretgira da cumpromiss ha fixà per ses commembers èn evidentamain excessivas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 394
Art. 394 Refusaziun per rectifitgar u per cumplettar la sentenzia da cumpromiss 
Suenter avair tadlà las partidas po l' instanza da recurs refusar la sentenzia da cumpromiss per mauns da la dretgira da cumpromiss e fixar in termin per rectifitgar e per cumplettar la sentenzia da cumpromiss. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 395
Art. 395 Decisiun 
^1 Sch' ina sentenzia da cumpromiss na vegn betg refusada a la dretgira da cumpromiss u na vegn betg rectifitgada u cumplettada da tala a temp, decida l' instanza da recurs davart il recurs ed abolescha la sentenzia da cumpromiss, il mument ch' ella approvescha il recurs. 
^2 Sche la sentenzia da cumpromiss vegn abolida, decida la dretgira da cumpromiss da nov a norma da las consideraziuns en la decisiun da refusaziun. 
^3 L' aboliziun po vegnir restrenschida a singulas parts da la sentenzia da cumpromiss, sche las autras parts na dependan betg da quellas. 
^4 Sche la sentenzia da cumpromiss vegn contestada, perquai che las indemnisaziuns e las expensas dals derschaders da cumpromiss èn evidentamain excessivas, po l' instanza recurs decider sezza davart questas summas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 396
Art. 396 Motivs da revisiun 
^1 Ina partida po pretender la revisiun da la sentenzia da cumpromiss tar la dretgira statala ch' è cumpetenta tenor l' artitgel 356 alinea 1, sche: 
a. ella vegn a savair posteriuramain fatgs relevants u chatta meds da cumprova decisivs ch' ella n' ha betg pudì preschentar en la procedura precedenta; exclus èn fatgs e meds da cumprova ch' èn resultads pir suenter la sentenzia da cumpromiss; 
b. ina procedura penala ha mussà che la sentenzia da cumpromiss era vegnida influenzada tras in crim u tras in delict a disfavur da la partida respectiva; ina condemnaziun tras la dretgira penala n' è betg necessaria; sch' ina procedura penala n' è betg pussaivla, po la cumprova vegnir procurada sin in' autra via; 
c. i vegn fatg valair che la renconuschientscha dal plant, la retratga dal plant u l' accord tras la dretgira da cumpromiss n' hajan nagin effect. 
^2 La revisiun pervia d' ina violaziun da la CEDU po vegnir pretendida, sche: 
a. la curt europeica dals dretgs umans ha constatà en ina sentenzia definitiva che la CEDU u ch' ils protocols latiers èn vegnids violads; 
b. ina indemnisaziun n' è betg adattada per cumpensar las consequenzas da la violaziun; 
c. la revisiun è necessaria per eliminar la violaziun. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 397
Art. 397 Termins 
^1 La dumonda da revisiun sto vegnir inoltrada entaifer 90 dis dapi ch' il motiv da revisiun è vegnì scuvrì. 
^2 Suenter la scadenza da 10 onns dapi che la sentenzia da cumpromiss è entrada en vigur na po la revisiun betg pli vegnir pretendida, danor en il cas da l' artitgel 396 alinea 1 litera b. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 398
Art. 398 Procedura 
Per la procedura valan ils artitgels 330 e 331. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 399
Art. 399 Refusaziun a la dretgira da cumpromiss 
^1 Sche la dretgira approvescha la dumonda da revisiun, abolescha ella la sentenzia da cumpromiss e refusescha la chaussa a la dretgira da cumpromiss per laschar giuditgar da nov. 
^2 Sche la dretgira da cumpromiss n' è betg cumpletta, vegn applitgà l' artitgel 371. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 400
Art. 400 Princips 
^1 Il Cussegl federal relascha las disposiziuns executivas. 
^2 El metta a disposiziun formulars per ils documents da dretgira e per las inoltraziuns da las partidas. Ils formulars ch' èn destinads a las inoltraziuns da las partidas ston vegnir concepids uschia ch' els pon vegnir emplenids er d' ina partida che n' ha betg enconuschientschas giuridicas. 
^3 El po incaricar l' Uffizi federal da giustia da relaschar prescripziuns administrativas e tecnicas. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 401
Art. 401 Projects da pilot 
^1 Cun l' approvaziun dal Cussegl federal pon ils chantuns realisar projects da pilot. 
^2 Il Cussegl federal po surdar a l' uffizi federal da giustia la cumpetenza d' approvar ils projects da pilot. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 403
Art. 403 Disposiziuns da coordinaziun 
La coordinaziun da las disposiziuns d' auters relaschs cun las disposiziuns da questa lescha vegn reglada en l' agiunta 2. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 404
Art. 404 Applitgabladad dal dretg vertent 
^1 Per proceduras ch' èn pendentas il mument da l' entrada en vigur da questa lescha vala il dretg da procedura vertent, fin che la procedura davant l' instanza pertutgada è terminada. 
^2 La cumpetenza locala sa drizza tenor il dretg nov. Ina cumpetenza existenta tenor il dretg vegl vegn mantegnida. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 405
Art. 405 Meds legals 
^1 Per ils meds legals vala il dretg ch' è en vigur il mument da la communicaziun da la decisiun. 
^2 Per la revisiun da decisiuns ch' èn vegnidas communitgadas tenor il dretg vertent, vala il dretg nov. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 406
Art. 406 Cunvegna davart la dretgira cumpetenta 
La valaivladad d' ina cunvegna davart la dretgira cumpetenta vegn definida tenor quel dretg che valeva il mument ch' ella è vegnida fixada. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 407
Art. 407 Giurisdicziun da cumpromiss 
^1 La valaivladad da cunvegnas da cumpromiss ch' èn vegnidas fixadas avant l' entrada en vigur da questa lescha vegn giuditgada tenor il dretg il pli favuraivel. 
^2 Per proceduras da cumpromiss ch' èn pendentas il mument da l' entrada en vigur da questa lescha vala il dretg vertent. Las partidas pon dentant fixar ch' il dretg nov vegnia applitgà. 
^3 Per ils meds legals vala il dretg ch' è en vigur il mument da la communicaziun da la sentenzia da cumpromiss. 
^4 Per proceduras ch' èn pendentas il mument da l' entrada en vigur da questa lescha davant las dretgiras statalas ch' èn cumpetentas tenor l' artitgel 356 vala il dretg vertent. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 407a
Art. 407a 
En proceduras ch' èn pendentas il mument che la midada dals 28 da settember 2012 da questa lescha entra en vigur, vegnan ils acts processuals reglads tenor il dretg nov a partir dal mument da l' entrada en vigur. 
Cudesch da procedura civila svizzer dals 19 da december 2008 (Cudesch da procedura civila, CPC): Art. 408
Art. 408 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Cudesch penal svizzer dals 21 da december 1937: Titel
311.0 
Cudesch penal svizzer 
dals 21 da december 1937 ( versiun dal 1. da fanadur 2013) 
L' Assamblea federala da la Confederaziun svizra, sa basond sin l' art. 123 al. 1 e 3 da la Constituziun federala, suenter avair gì invista da la missiva dal Cussegl federal dals 23 da fanadur 1918, concluda: 
Cudesch penal svizzer dals 21 da december 1937: Art. 1
Art. 1 
1. Nagina sancziun senza lescha 
Nagin na dastga vegnir chastià, nun ch' el haja commess in malfatg, per il qual la lescha prevesa explicitamain in chasti. 
Cudesch penal svizzer dals 21 da december 1937: Art. 2
Art. 2 
2. Valur temporala da la lescha 
^1 Giuditgà tenor quest Cudesch penal vegn, tgi che commetta in crim u in delict suenter ch' il cudesch è entrà en vigur. 
^2 Sch' insatgi ha commess in crim u in delict avant l' entrada en vigur da quest Cudesch penal, ma vegn giuditgà pir suenter, sto vegnir applitgada quest Cudesch penal, sch' el prevesa in chasti pli lev per il delinquent. 
Cudesch penal svizzer dals 21 da december 1937: Art. 3
Art. 3 
3. Valur da la lescha concernent il lieu. 
Crims u delicts commess en Svizra 
^1 Quest Cudesch penal vegn applitgà per quels che commettan in crim u in delict en Svizra. 
^2 Sch' il delinquent è vegnì sentenzià pervia dal malfatg a l' exteriur e sch' el ha expià il chasti dal tuttafatg u per part a l' exteriur, metta il derschader svizzer a quint ad el il chasti expià. 
^3 Sch' in delinquent è vegnì persequità a l' exteriur sin dumonda da l' autoritad svizra, na vegn el, cun resalva d' ina greva cuntravenziun cunter ils princips da la Constituziun federala e da la Convenziun dals 4 da november 1950 per la protecziun dals dretgs umans e da las libertads fundamentalas ( CEDU), betg pli persequità en Svizra pervia da quest malfatg, sche: 
a. il derschader ester l' ha acquittà definitivamain; 
b. la sancziun, a la quala el è vegnì sentenzià a l' exteriur, è exequida, relaschada u surannada. 
^4 Sch' il delinquent ch' è vegnì persequità a l' exteriur sin dumonda da l' autoritad svizra n' ha betg expià il chasti a l' exteriur u mo per part, vegn il chasti u il rest da quel exequì en Svizra. Il derschader decida, sch' ina mesira che n' è betg vegnida exequida a l' exteriur u ch' è vegnida exequida mo parzialmain sto vegnir exequida u cuntinuada en Svizra 
Cudesch penal svizzer dals 21 da december 1937: Art. 4
Art. 4 
Crims u delicts commess a l' exteriur cunter il stadi 
^1 Chastià tenor quest Cudesch penal vegn er, tgi che commetta a l' exteriur in crim u in delict cunter il stadi e cunter la defensiun naziunala ( art. 265-278). 
^2 Sch' il delinquent è vegnì sentenzià pervia dal malfatg a l' exteriur e sch' el ha expià il chasti dal tuttafatg u per part a l' exteriur, metta il derschader svizzer a quint ad el il chasti expià. 
Cudesch penal svizzer dals 21 da december 1937: Art. 5
Art. 5 
Malfatgs cunter persunas minorennas a l' exteriur 
a. commerzi cun umans ( art. 182), constricziun sexuala ( art. 189), violaziun ( art. 190), acts sexuals cun persunas ch' èn incapablas da distinguer u da resister ( art. 191) u promoziun da la prostituziun ( art. 195), sche la victima ha main che 18 onns; 
b. acts sexuals cun uffants ( art. 187), sche la victima ha main che 14 onns; 
c. pornografia qualifitgada ( art. 197 cifra 3), sch' ils objects e las preschentaziuns avevan sco cuntegn acts sexuals cun uffants. 
a. in derschader ester l' ha acquittà definitivamain; 
b. la sancziun, a la quala el è vegnì sentenzià a l' exteriur, è exequida, relaschada u surannada. 
Cudesch penal svizzer dals 21 da december 1937: Art. 6
Art. 6 
Malfatgs commess a l' exteriur che vegnan persequitads tenor obligaziuns che sa basan sin in contract internaziunal 
^1 Tgi che commetta a l' exteriur in crim u in delict, il qual la Svizra è obligada da persequitar a basa d' ina cunvegna internaziunala, è suttamess a quest Cudesch penal, sche: 
a. il malfatg è er chastiabel al lieu dal malfatg u sch' il lieu dal malfatg n' è betg suttamess ad ina giurisdicziun penala; e 
b. il delinquent sa chatta en Svizra e na vegn betg extradì a l' exteriur. 
^2 Il derschader fixescha las sancziuns uschia, ch' ellas n' èn per il delinquent tut en tut betg pli severas che quellas tenor il dretg che vala al lieu dal malfatg. 
^3 Il delinquent na vegn, cun resalva d' ina greva cuntravenziun cunter ils princips da la Constituziun federala e da la CEDU, betg pli persequità en Svizra pervia da quest malfatg, sche: 
a. in derschader ester l' ha acquittà definitivamain; 
b. la sancziun, a la quala el è vegnì sentenzià a l' exteriur, è exequida, relaschada u surannada. 
^4 Sch' il delinquent è vegnì sentenzià pervia dal malfatg a l' exteriur e sch' el ha expià il chasti a l' exteriur mo per part, metta il derschader svizzer a quint ad el il chasti expià. Il derschader decida, sch' ina mesira ch' è vegnida ordinada a l' exteriur e ch' è vegnida exequida là mo per part sto vegnir cuntinuada en Svizra u sch' ella sto vegnir messa a quint al chasti ch' è vegnì pronunzià en Svizra. 
Cudesch penal svizzer dals 21 da december 1937: Art. 7
Art. 7 
Auters malfatgs commess a l' exteriur 
^1 Tgi che commetta a l' exteriur in crim u in delict, senza che las premissas dals artitgels 4, 5 u 6 èn ademplidas, è suttamess a quest Cudesch penal, sche: 
a. il malfatg è er chastiabel al lieu dal malfatg u sch' il lieu dal malfatg n' è betg suttamess ad ina giurisdicziun penala; 
b. il delinquent sa chatta en Svizra e vegn extradì ad ella pervia da quest malfatg; e 
c. il malfatg permetta tenor il dretg svizzer l' extradiziun, il delinquent na vegn dentant betg extradì. 
^2 Sch' il delinquent n' è betg Svizzer e sch' il crim u sch' il delict n' è betg vegnì commess cunter in Svizzer, è l' alinea 1 mo applitgabel, sche: 
a. la dumonda d' extradiziun è vegnida refusada pervia d' in motiv che na pertutga betg il gener dal malfatg; u 
b. il delinquent ha commess in crim spezialmain grev che vegn sancziunà da la cuminanza internaziunala da dretg. 
^3 Il derschader fixescha las sancziuns uschia, ch' ellas n' èn per il delinquent tut en tut betg pli severas che las sancziuns tenor il dretg che vala al lieu dal malfatg. 
^4 Il delinquent na vegn, cun resalva d' ina greva cuntravenziun cunter ils princips da la Constituziun federala e da la CEDU, betg pli persequità en Svizra pervia da quest malfatg, sche: 
a. in derschader ester l' ha acquittà definitivamain; 
b. la sancziun, a la quala el è vegnì sentenzià a l' exteriur, è exequida, relaschada u surannada. 
^5 Sch' il delinquent è vegnì sentenzià pervia dal malfatg a l' exteriur e sch' el ha expià il chasti a l' exteriur mo per part, metta il derschader svizzer a quint ad el il chasti expià. Il derschader decida, sch' ina mesira ch' è vegnida ordinada a l' exteriur e ch' è vegnida exequida là dentant mo per part sto vegnir cuntinuada en Svizra u sch' ella sto vegnir messa a quint al chasti ch' è vegnì pronunzià en Svizra. 
Cudesch penal svizzer dals 21 da december 1937: Art. 8
Art. 8 
^1 In crim u in delict vala sco commess là, nua ch' il delinquent commetta il malfatg u nua ch' el resta passiv cuntrari a l' obligaziun d' agir, e là, nua che l' effect è sa realisà. 
^2 L' emprova vala sco commessa là, nua ch' il delinquent la commetta, e là, nua che l' effect avess duì sa realisar tenor sia imaginaziun. 
Cudesch penal svizzer dals 21 da december 1937: Art. 9
Art. 9 
4. Valur da la lescha concernent la persuna 
^1 Quest Cudesch penal n' è betg applitgabel per persunas uschenavant che lur malfatgs ston vegnir giuditgads tenor il dretg penal militar. 
^2 Per persunas che n' han anc betg cumplenì 18 onns il mument ch' ellas commettan il malfatg restan resalvadas las prescripziuns dal dretg penal per giuvenils dals 20 da zercladur 2003 ( DPG). Sch' i ston vegnir giuditgads il medem mument in malfatg ch' è vegnì commess avant ed in ch' è vegnì commess suenter la cumplenida dal 18avel onn da vegliadetgna, è applitgabel l' artitgel 3 alinea 2 DPG. 
Cudesch penal svizzer dals 21 da december 1937: Art. 10
Art. 10 
1. Crims e delicts. 
Noziun 
^1 Quest Cudesch penal fa la differenza tranter crims e delicts tenor la grevezza dals chastis per ils malfatgs chastiabels. 
^2 Crims èn malfatgs ch' èn chastiabels cun in chasti da detenziun da passa 3 onns. 
^3 Delicts èn malfatgs ch' èn chastiabels cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 11
Art. 11 
Commetter cun tralaschar 
^1 In crim u in delict po er vegnir commess tras in cumportament passiv cuntrari a l' obligaziun d' agir. 
^2 In cumportament passiv cuntrari a l' obligaziun d' agir ha quel, che n' impedescha betg la periclitaziun u la violaziun d' in bain giuridic ch' è protegì dal dretg penal, schebain ch' el è obligà tenor sia posiziun giuridica da far quai, en spezial pervia: 
a. da la lescha; 
b. d' in contract; 
c. d' ina cuminanza da privel surpigliada facultativamain; u 
d. da la creaziun d' in privel. 
^3 Tgi che demussa in cumportament passiv cuntrari a l' obligaziun d' agir è - sin basa dal causal correspundent - mo chastiabel, sch' i po - tenor las circumstanzas dal malfatg - vegnir renfatschà ad el la medema reproscha, sco sch' el avess commess activamain il malfatg. 
^4 Il derschader po diminuir il chasti. 
Cudesch penal svizzer dals 21 da december 1937: Art. 12
Art. 12 
2. Intenziun e negligientscha. 
Noziuns 
^1 Sche la lescha na dispona betg explicitamain insatge auter, è chastiabel mo quel che commetta intenziunadamain in crim u in delict. 
^2 Intenziunadamain commetta in crim u in delict, tgi che fa quai cun savida e cun voluntad. Intenziunadamain agescha gia, tgi che tegna per pussaivel la realisaziun dal malfatg ed accepta che quel vegn realisà. 
^3 Per negligientscha commetta in crim u in delict, tgi che agescha, per malprecauziun culpaivla, senza ponderar las consequenzas da ses cumportament u senza tegnair quint da quellas. La malprecauziun è culpaivla, sch' il delinquent n' observa betg la precauziun, a la quala el è obligà tenor las circumstanzas e tenor sias relaziuns persunalas. 
Cudesch penal svizzer dals 21 da december 1937: Art. 13
Art. 13 
Errur concernent ils fatgs 
^1 Sch' il delinquent ha agì sut l' influenza d' ina errur concernent ils fatgs, giuditgescha il derschader il malfatg a favur dal delinquent tenor ils fatgs ch' el ha supponì. 
^2 Sch' il delinquent avess pudì evitar l' errur cun observar la precauziun duaivla, è el chastiabel per la negligientscha, sche la lescha prevesa per il malfatg in chasti per negligientscha. 
Cudesch penal svizzer dals 21 da december 1937: Art. 14
Art. 14 
3. Acts legitims e culpa. 
Act permess da la lescha 
Tgi che agescha uschia sco che la lescha pretenda u permetta, sa cumporta en moda legala, er sch' il malfatg è chastiabel tenor quest Cudesch penal u tenor in' autra lescha. 
Cudesch penal svizzer dals 21 da december 1937: Art. 15
Art. 15 
Defensiun legitima giustifitgada 
Sch' insatgi vegn attatgà senza dretg u smanatschà directamain cun in' attatga, ha el sco attatgà e mintga autra persuna il dretg da dustar l' attatga en ina moda ch' è adequata a las circumstanzas. 
Cudesch penal svizzer dals 21 da december 1937: Art. 16
Art. 16 
Defensiun legitima perstgisabla 
^1 Sch' il defensur surpassa ils limits da la defensiun legitima tenor l' artitgel 15, diminuescha il derschader il chasti. 
^2 Sch' il defensur surpassa ils limits da la defensiun legitima, essend en in' agitaziun u en ina consternaziun perstgisabla pervia da l' attatga, n' agescha el betg en moda culpaivla. 
Cudesch penal svizzer dals 21 da december 1937: Art. 17
Art. 17 
Stadi d' urgenza giustifitgant 
Tgi che commetta in malfatg chastiabel per salvar in agen bain giuridic u in bain giuridic d' ina autra persuna d' in privel direct che na po betg vegnir cumbattì en autra furma, agescha en moda legala, sch' el mantegna uschia interess da valurs pli impurtantas. 
Cudesch penal svizzer dals 21 da december 1937: Art. 18
Art. 18 
Stadi d' urgenza perstgisabel 
^1 Tgi che commetta in malfatg chastiabel per salvar sasez u in' autra persuna d' in privel direct per la vita, per l' integritad corporala, per la libertad, per l' onur, per la facultad e per auters bains d' auta qualitad che na po betg vegnir cumbattì en autra furma, vegn chastià en moda pli leva, sch' ins ha pudì pretender dad el da sacrifitgar il bain periclità. 
^2 Sch' ins n' ha betg pudì pretender dal delinquent da sacrifitgar il bain periclità, agescha el senza culpa. 
Cudesch penal svizzer dals 21 da december 1937: Art. 19
Art. 19 
Irresponsabladad e responsabladad penala reducida 
^1 Il delinquent n' è betg chastiabel, sch' el n' è - il mument ch' el ha commess il malfatg - betg stà capabel da realisar l' ingiustia da ses malfatg u d' agir tenor questa enconuschientscha. 
^2 Sch' il delinquent è sta - il mument ch' el ha commess ses malfatg - mo per part capabel da realisar l' ingiustia da ses malfatg u d' agir tenor questa enconuschientscha, diminuescha il derschader il chasti. 
^3 I pon dentant vegnir prendidas mesiras tenor ils artitgels 59-61, 63, 64, 67 e 67b. 
^4 Sch' il delinquent ha pudì evitar l' irresponsabladad u la responsabladad penala reducida e prevair en quest connex il malfatg ch' el ha commess en quest stadi, na pon ils alineas 1-3 betg vegnir applitgads. 
Cudesch penal svizzer dals 21 da december 1937: Art. 20
Art. 20 
Responsabladad penala dubiusa 
L' autoritad d' inquisiziun u il derschader ordinescha in' expertisa dal delinquent, sch' i dat dubis serius davart la responsabladad penala dal delinquent. 
Cudesch penal svizzer dals 21 da december 1937: Art. 21
Art. 21 
Errur davart l' illegalitad 
Tgi che - cun commetter il malfatg - na sa betg u n' ha betg pudì savair ch' el sa cumporta illegalmain, n' agescha betg en moda culpaivla. Sche l' errur è stada evitabla, diminuescha il derschader il chasti. 
Cudesch penal svizzer dals 21 da december 1937: Art. 22
Art. 22 
4. Tentativa. 
Chastiabladad da la tentativa 
^1 Sch' il delinquent, suenter avair cumenzà a commetter in crim u in delict, na maina betg a fin il malfatg u sch' i na resulta betg il success che tutga tar l' adempliment dal malfatg u sche quel na po betg resultar, po il derschader diminuir il chasti. 
^2 Sch' il delinquent è uschè malraschunaivel ch' el sconuscha, ch' il malfatg na po insumma betg vegnir ademplì pervia dal gener da l' object, vi dal qual el al vul commetter, u pervia dal med, cun il qual el al vul commetter, na vegn el betg chastià. 
Cudesch penal svizzer dals 21 da december 1937: Art. 23
Art. 23 
Renunzia e ricla activa 
^1 Sch' il delinquent na maina betg a fin il malfatg or d' atgna iniziativa u sch' el gida ad impedir ch' il malfatg vegnia ademplì, po il derschader diminuir il chasti u desister d' in chasti. 
^2 Sche plirs delinquents u participants èn participads ad in malfatg, po il derschader diminuir il chasti da quel u desister d' in chasti cunter quel che gida or d' atgna iniziativa d' impedir ch' il malfatg vegnia ademplì. 
^3 Il derschader po er diminuir il chasti u desister d' in chasti, sche la renunzia dal delinquent u dal participà avess impedì ch' il malfatg vegnia ademplì, sche auters motivs na l' avessan betg impedì. 
^4 Sch' in da plirs delinquents u participads sa stenta seriusamain or d' atgna iniziativa d' impedir ch' il malfatg vegnia ademplì, po il derschader diminuir ses chasti u desister d' al chastiar, sch' il malfatg è vegnì commess independentamain da sia contribuziun. 
Cudesch penal svizzer dals 21 da december 1937: Art. 24
Art. 24 
5. Participaziun. 
Instigaziun 
^1 Tgi che ha intenziunadamain instigà insatgi da commetter in crim u in delict che quel ha exequì, vegn chastià cun il chasti ch' è previs per il delinquent. 
^2 Tgi ch' emprova d' instigar in auter da commetter in malfatg, vegn chastià per la tentativa d' al commetter. 
Cudesch penal svizzer dals 21 da december 1937: Art. 25
Art. 25 
Cumplicitad 
Tgi che gida intenziunadamain a commetter in crim u in delict, vegn chastià pli levamain. 
Cudesch penal svizzer dals 21 da december 1937: Art. 26
Art. 26 
Participaziun ad in delict spezial 
Sche la chastiabladad vegn motivada u engrevgiada d' ina obligaziun speziala dal delinquent, vegn il participà che n' ha betg questa obligaziun chastià en moda pli leva. 
Cudesch penal svizzer dals 21 da december 1937: Art. 27
Art. 27 
Relaziuns persunalas 
Relaziuns, qualitads e circumstanzas persunalas spezialas che augmentan, reduceschan u excludan la chastiabladad vegnan resguardadas tar il delinquent u tar il participant, tar il qual ellas èn avant maun. 
Cudesch penal svizzer dals 21 da december 1937: Art. 28
Art. 28 
6. Chastiabladad da las medias 
^1 Sch' in malfatg vegn commess tras la publicaziun en in medium e sche quest malfatg sa restrenscha mo a questa publicaziun, è l' autur sulet chastiabel per quai cun resalva da las suandantas disposiziuns. 
^2 Sche l' autur na po betg vegnir eruì u sch' el na po betg vegnir mess davant dretgira en Svizra, è chastiabel il redactur responsabel tenor l' artitgel 322. Sch' in redactur responsabel manca, è chastiabla quella persuna tenor l' artitgel 322 ch' è responsabla per la publicaziun. 
^3 Sche la publicaziun è vegnida fatga senza il savair u cunter la veglia da l' autur, è chastiabel il redactur u, sch' in tal manca; la persuna ch' è responsabla per la publicaziun. 
^4 Il rapportar da tractativas publicas e da communicaziuns uffizialas d' ina autoritad en ina moda e maniera che correspunda a la vardad na vegn betg chastià. 
Cudesch penal svizzer dals 21 da december 1937: Art. 28a
Art. 28a 
Protecziun da la funtauna 
^1 Sche persunas, che s' occupan en lur professiun cun la publicaziun d' infurmaziuns en la part redacziunala d' in medium che cumpara periodicamain, u lur persunas auxiliaras refusan da dar perditga da l' identitad da l' autur ubain dal cuntegn e da las funtaunas da lur infurmaziuns, na dastgan vegnir decretads ni chastis ni mesiras repressivas processualas cunter ellas. 
^2 L' alinea 1 na vala betg, sch' il derschader constatescha che: 
a. la perditga è necessaria per salvar ina persuna d' in privel direct per il corp e per la vita; u 
b. in delict da mazzament en il senn dals artitgels 111-113 u in auter crim ch' è chastiabel cun in chasti da detenziun minimal da 3 onns u in malfatg tenor ils artitgels 187, 189-191, 197 cifra 3, 260 260quinquies, 305bis, 305ter e 322ter-322septies da quest Cudesch penal sco er tenor l' artitgel 19 cifra 2 da la Lescha federala dals 3 d' october 19512 davart ils narcotics e las substanzas psicotropas na po betg vegnir sclerì u l' inculpà d' in tal malfatg na po betg vegnir arrestà senza la perditga. 
Cudesch penal svizzer dals 21 da december 1937: Art. 29
Art. 29 
7. Relaziuns da substituziun 
In' obligaziun speziala, da la quala la violaziun constituescha u augmenta la chastiabladad e ch' è mo chaussa da la persuna giuridica, da la societad u da la firma singula vegn attribuida ad ina persuna natirala, sche quella agescha: 
a. sco organ u sco commember d' in organ d' ina persuna giuridica; 
b. sco associà; 
c. sco collavuratur d' ina persuna giuridica, d' ina societad u d' ina firma singula che ha cumpetenzas da decisiun autonomas en ses champ d' activitad; u 
d. sco manader per propi, e quai senza esser organ, commember d' in organ, associà u collavuratur. 
Cudesch penal svizzer dals 21 da december 1937: Art. 30
Art. 30 
8. Plant penal. 
Dretg da purtar plant 
Cudesch penal svizzer dals 21 da december 1937: Art. 31
Art. 31 
Termin 
Il dretg da purtar plant scada suenter 3 mais. Il termin cumenza cun il di che quel, che ha il dretg da purtar plant, survegn enconuschientscha dal delinquent. 
Cudesch penal svizzer dals 21 da december 1937: Art. 32
Art. 32 
Indivisibladad 
Sch' ina persuna che ha il dretg da purtar plant porta plant cunter ina persuna participada al malfatg, ston vegnir persequitads tut ils participads al malfatg. 
Cudesch penal svizzer dals 21 da december 1937: Art. 33
Art. 33 
Retratga dal plant 
^1 La persuna che ha il dretg da purtar plant po retrair ses plant, uschè ditg che la sentenzia da la secunda instanza chantunala n' è betg anc communitgada. 
^2 Tgi che ha retratg ses plant n' al po betg purtar anc ina giada. 
^3 Sche la persuna che ha il dretg da purtar plant retira ses plant vers in dals inculpads, vala la retratga per tut ils inculpads. 
^4 Sch' in dals inculpads fa protesta cunter la retratga dal plant, na vala la retratga betg per el. 
Cudesch penal svizzer dals 21 da december 1937: Art. 34
Art. 34 
1. Chasti pecuniar. 
Fixaziun 
^1 Sche la lescha na dispona betg autramain, importa il chasti pecuniar maximalmain 360 taxas per di. Il derschader fixescha ses dumber tenor la culpa dal delinquent. 
^2 La taxa per di importa maximalmain 3000 francs. Il derschader fixescha l' autezza da la taxa per di tenor las relaziuns persunalas ed economicas dal delinquent il mument, cur che la sentenzia vegn pronunziada, en spezial tenor las entradas e tenor la facultad, tenor ils custs da vita, tenor eventualas obligaziuns famigliaras e da sustegn sco er tenor il minimum d' existenza. 
^3 Las autoritads da la Confederaziun, dals chantuns e da las vischnancas dattan las infurmaziuns ch' èn necessarias per fixar la taxa per di. 
^4 Il dumber e l' autezza da las taxas per di ston vegnir menziunads en la sentenzia. 
Cudesch penal svizzer dals 21 da december 1937: Art. 35
Art. 35 
Execuziun 
^1 L' autoritad d' execuziun fixescha per il sentenzià in termin da pajament dad 1 fin 12 mais. Ella po ordinar in pajament en ratas e prolungar ils termins sin dumonda. 
^2 Sch' igl exista in suspect motivà ch' il sentenzià vegnia a sa sustrair da l' execuziun dal chasti pecuniar, po l' autoritad d' execuziun pretender ch' el paja immediatamain il chasti pecuniar u ch' el prestia ina garanzia. 
^3 Sch' il sentenzià na paja betg il chasti pecuniar entaifer il termin, ordinescha l' autoritad d' execuziun la scussiun, sch' ins po spetgar in resultat da quai. 
Cudesch penal svizzer dals 21 da december 1937: Art. 36
Art. 36 
Chasti da detenziun subsidiar 
^1 Sch' il sentenzià na paja betg il chasti pecuniar e sch' il chasti pecuniar è nunincassabel tras ina scussiun ( art. 35 al. 3), vegn il chasti pecuniar remplazzà tras in chasti da detenziun. Ina taxa per di correspunda ad 1 di chasti da detenziun. Il chasti da detenziun subsidiar croda davent, uschenavant ch' il chasti pecuniar vegn pajà posteriuramain. 
^2 Sch' il chasti pecuniar è vegnì decretà d' ina autoritad administrativa, decida il derschader davart il chasti da detenziun subsidiar. 
^3 Sch' il sentenzià n' è betg en cas da pajar il chasti pecuniar, perquai che las relaziuns ch' èn decisivas per calcular la taxa per di èn sa pegiuradas - senza sia culpa - considerablamain dapi la sentenzia, po el dumandar il derschader da sistir l' execuziun dal chasti da detenziun subsidiar e percunter da: 
a. prolungar il termin da pajament fin a 24 mais; u 
b. reducir la taxa per di; u 
c. ordinar lavur d' utilitad publica. 
^4 Sch' il derschader dispona lavur d' utilitad publica, èn applitgabels ils artitgels 37, 38 e 39 alinea 2. 
^5 Uschenavant ch' il sentenzià na paja betg il chasti pecuniar malgrà la prolungaziun dal termin da pajament u malgrà la reducziun da la taxa per di ubain na presta betg la lavur d' utilitad publica malgrà in' admoniziun, vegn exequì il chasti da detenziun subsidiar. 
Cudesch penal svizzer dals 21 da december 1937: Art. 37
Art. 37 
2. Lavur d' utilitad publica. 
Cuntegn 
^1 Cun il consentiment dal delinquent po il derschader disponer lavur d' utilitad publica da maximalmain 720 uras empè d' in chasti da detenziun da main che 6 mais u d' in chasti pecuniar fin a 180 taxas per di. 
^2 La lavur d' utilitad publica sto vegnir prestada a favur d' instituziuns socialas, d' ovras d' interess public u da persunas basegnusas. Ella è gratuita. 
Cudesch penal svizzer dals 21 da december 1937: Art. 38
Art. 38 
Execuziun 
L' autoritad d' execuziun fixescha in termin da maximalmain 2 onns per il sentenzià per prestar la lavur d' utilitad publica. 
Cudesch penal svizzer dals 21 da december 1937: Art. 39
Art. 39 
Transfurmaziun 
^1 Uschenavant ch' il sentenzià na presta betg la lavur d' utilitad publica confurm a la sentenzia u confurm a las cundiziuns ed a las pretensiuns ch' èn vegnidas fixadas da l' autoritad cumpetenta, e quai malgrà ch' el è vegnì admonì, la transfurma il derschader en in chasti pecuniar u en in chasti da detenziun. 
^2 4 uras da lavur d' utilitad publica correspundan ad ina taxa per di d' in chasti pecuniar u ad 1 di d' in chasti da detenziun. 
^3 In chasti da detenziun dastga vegnir ordinà mo, sch' i sto vegnir fatg quint ch' in chasti pecuniar na po betg vegnir exequì. 
Cudesch penal svizzer dals 21 da december 1937: Art. 40
Art. 40 
3. Chasti da detenziun. 
En general 
In chasti da detenziun dura per regla almain 6 mais e maximalmain 20 onns. Nua che la lescha fixescha quai explicitamain, dura il chasti da detenziun ina vita entira. 
Cudesch penal svizzer dals 21 da december 1937: Art. 41
Art. 41 
Curt chasti da detenziun nuncundiziunà 
^1 Il derschader po pronunziar in chasti da detenziun exequibel da main che 6 mais mo, sche las premissas per in chasti cundiziunà n' èn betg dadas ( art. 42) e sch' i sto vegnir fatg quint ch' in chasti pecuniar u ch' ina lavur d' utilitad publica na po betg vegnir exequida. 
^2 El sto motivar pli detagliadamain questa furma da chasti. 
^3 Resalvà resta il chasti da detenziun empè d' in chasti pecuniar betg pajà ( art. 36) u d' ina lavur d' utilitad publica betg prestada ( art. 39). 
Cudesch penal svizzer dals 21 da december 1937: Art. 42
Art. 42 
1. Chastis cundiziunads 
^1 Il derschader suspenda per regla l' execuziun d' in chasti pecuniar, d' ina lavur d' utilitad publica u d' in chasti da detenziun d' almain 6 mais e da maximalmain 2 onns, sch' in chasti nuncundiziunà na para betg dad esser necessari per impedir ch' il delinquent commettia ulteriurs crims u delicts. 
^2 Sch' il delinquent è stà sentenzià entaifer ils ultims 5 onns avant il malfatg ad in chasti da detenziun cundiziunà u nuncundiziunà d' almain 6 mais u ad in chasti pecuniar d' almain 180 taxas per di, è la suspensiun mo admissibla, sch' i èn avant maun motivs spezialmain favuraivels. 
^3 La concessiun da l' execuziun cundiziunada dal chasti po er vegnir refusada, sch' il delinquent ha tralaschà da reparar il donn en ina moda ch' ins ha raschunaivlamain pudì pretender dad el. 
^4 In chasti cundiziunà po vegnir collià cun in chasti pecuniar nuncundiziunà u cun ina multa tenor l' artitgel 106. 
Cudesch penal svizzer dals 21 da december 1937: Art. 43
Art. 43 
2. Chasti parzialmain cundiziunà 
^1 Il derschader po suspender per part l' execuziun d' in chasti pecuniar, d' ina lavur d' utilitad publica u d' in chasti da detenziun d' almain 1 onn e da maximalmain 3 onns mo, sche quai è necessari per resguardar suffizientamain la culpa dal delinquent. 
^2 La part dal chasti che sto vegnir expiada nuncundiziunadamain na dastga betg surpassar la mesadad dal chasti. 
^3 En cas dal chasti da detenziun parzialmain cundiziunà sto importar tant la part suspendida sco er la part che sto vegnir expiada almain 6 mais. Las disposiziuns per conceder ina relaschada cundiziunada ( art. 86) n' èn betg applitgablas per la part dal chasti che sto vegnir expià nuncundiziunadamain. 
Cudesch penal svizzer dals 21 da december 1937: Art. 44
Art. 44 
3. Disposiziuns cuminaivlas. 
Temp d' emprova 
^1 Sch' il derschader suspenda l' execuziun d' in chasti dal tuttafatg u per part, fixescha el per il sentenzià in temp d' emprova da 2 fin 5 onns. 
^2 Per la durada dal temp d' emprova po il derschader ordinar l' assistenza da reabilitaziun e dar directivas. 
^3 Il derschader declera al sentenzià l' impurtanza e las consequenzas dal chasti cundiziunà e dal chasti parzialmain cundiziunà. 
Cudesch penal svizzer dals 21 da december 1937: Art. 45
Art. 45 
Success dal temp d' emprova 
Sch' il sentenzià ha superà cun success il temp d' emprova, na vegn il chasti suspendì betg pli exequì. 
Cudesch penal svizzer dals 21 da december 1937: Art. 46
Art. 46 
Nunsuccess dal temp d' emprova 
^1 Sch' il sentenzià commetta in crim u in delict durant il temp d' emprova e sch' i sto pervia da quai vegnir fatg quint ch' el vegnia a commetter ulteriurs malfatgs, revochescha il derschader il chasti cundiziunà u la part cundiziunada dal chasti. El po midar il gener dal chasti revocà per pudair furmar cun il nov chasti - applitgond l' artitgel 49 confurm al senn - in chasti total. En quest connex po el pronunziar in chasti da detenziun nuncundiziunà mo, sch' il chasti total importa almain 6 mais u sche las premissas tenor l' artitgel 41 èn ademplidas. 
^2 Sch' i n' è betg da far quint ch' il sentenzià vegnia a commetter ulteriurs malfatgs, renunzia il derschader ad ina revocaziun. El po admonir il sentenzià u prolungar il temp d' emprova per maximalmain la mesadad da la durada ch' è fixada en la sentenzia. Per la durada dal temp d' emprova prolungà po il derschader ordinar l' assistenza da reabilitaziun e dar directivas. Sche la prolungaziun vegn pronunziada pir suenter ch' il temp d' emprova è scadì, cumenza ella il di da la pronunziaziun. 
^3 Il derschader ch' è responsabel per giuditgar il nov crim u il nov delict decida er davart la revocaziun. 
^4 Sch' il sentenzià refusa l' assistenza da reabilitaziun u sch' el cuntrafa a las directivas, è applitgabel l' artitgel 95 alineas 3-5. 
^5 La revocaziun na dastga betg pli vegnir ordinada, sch' i èn passads 3 onns dapi ch' il temp d' emprova è scadì. 
Cudesch penal svizzer dals 21 da december 1937: Art. 47
Art. 47 
1. Princip 
^1 Il derschader fixescha il chasti tenor la culpa dal delinquent. El resguarda la vita anteriura e las relaziuns persunalas dal delinquent sco er las consequenzas ch' il chasti ha per la vita dal delinquent. 
^2 La culpa vegn determinada tenor la grevezza da la violaziun u da la periclitaziun dal bain giuridic pertutgà, tenor il caracter sbittaivel da l' agir, tenor ils motivs e tenor las finamiras dal delinquent sco er tenor la dumonda, quant enavant ch' il delinquent è stà en cas - resguardond las circumstanzas internas ed externas - d' evitar la periclitaziun u la violaziun. 
Cudesch penal svizzer dals 21 da december 1937: Art. 48
Art. 48 
2. Diminuziun dal chasti. 
Motivs 
Il derschader diminuescha il chasti, sche: 
b. il delinquent è stà exponì seriusamain ad ina tentaziun pervia dal cumportament da la victima; 
c. il delinquent ha agì en ina ferma emoziun ch' è perstgisabla tenor las circumstanzas ubain sut in grond squitsch psichic; 
d. il delinquent ha mussà cun ses fatgs ina ricla sincera, en spezial cun remplazzar il donn, uschenavant che quai po vegnir pretendì dad el; 
e. l' interess da chastiar è cleramain sa reducì en vista al temp ch' è passà dapi il malfatg ed il delinquent è sa cumportà bain durant quest temp. 
Cudesch penal svizzer dals 21 da december 1937: Art. 48a
Art. 48a 
Effects 
^1 Sch' il derschader diminuescha il chasti, n' è el betg lià vi dal chasti minimal smanatschà. 
^2 Il derschader po pronunziar in auter gener da chasti che quel smanatschà, el è dentant lià vi dal minimum e vi dal maximum legal da mintga gener da chasti. 
Cudesch penal svizzer dals 21 da december 1937: Art. 49
Art. 49 
3. Concurrenza 
^1 Sch' il delinquent ha ademplì tras in u tras plirs malfatgs las premissas per plirs chastis identics, al sentenziescha il derschader a quel chasti dal malfatg il pli grev e l' augmenta adequatamain. El na dastga dentant betg augmentar il maximum dal chasti smanatschà per dapli che la mesadad. En quest connex è el lià vi dal maximum legal dal gener dal chasti. 
^2 Sch' il derschader ha da giuditgar in malfatg ch' il delinquent ha commess avant ch' el è vegnì sentenzià pervia d' ina auter malfatg, fixescha il derschader il chasti supplementar uschia ch' il delinquent na vegn betg chastià en moda pli greva che sch' ils malfatgs fissan vegnids giuditgads il medem mument. 
^3 Sch' il delinquent ha commess in u plirs malfatgs avant la cumplenida dal 18avel onn da vegliadetgna, na dastgan quels - fixond il chasti total tenor ils alineas 1 e 2 - betg avair in pais pli grond, che sch' els fissan vegnids giuditgads mintgin per sasez. 
Cudesch penal svizzer dals 21 da december 1937: Art. 50
Art. 50 
4. Obligaziun da motivaziun 
Sch' ina sentenzia sto vegnir motivada, menziunescha il derschader en la motivaziun er las circumstanzas ch' èn stadas relevantas per fixar il chasti e lur valitaziun. 
Cudesch penal svizzer dals 21 da december 1937: Art. 51
Art. 51 
5. Imputaziun da l' arrest d' inquisiziun 
Il derschader metta a quint al chasti l' arrest d' inquisiziun ch' il delinquent ha supportà durant questa u durant in' autra procedura. 1 di arrest correspunda ad ina taxa per di d' in chasti pecuniar u a 4 uras da lavur d' utilitad publica. 
Cudesch penal svizzer dals 21 da december 1937: Art. 52
Art. 52 
1. Motivs per la liberaziun dal chasti. 
Mancanza da l' interess da chastiar 
L' autoritad cumpetenta desista d' ina persecuziun penala, d' in transferiment a la dretgira u d' in chasti, sche la culpa e sche las consequenzas dal malfatg èn minimas. 
Cudesch penal svizzer dals 21 da december 1937: Art. 53
Art. 53 
Reparaziun 
Sch' il delinquent ha cuvrì il donn u fatg tut ils sforzs che pon raschunaivlamain vegnir pretendids dad el per gulivar l' ingiustia ch' el ha chaschunà, desista l' autoritad cumpetenta d' ina persecuziun penala, d' in transferiment a la dretgira u d' in chasti, sche: 
a. las premissas per il chasti cundiziunà ( art. 42) èn ademplidas; e 
b. l' interess da la publicitad e dal donnegià vi da la persecuziun penala è minim. 
Cudesch penal svizzer dals 21 da december 1937: Art. 54
Art. 54 
Consternaziun dal delinquent tras ses delict 
Sch' il delinquent è pertutgà uschè fitg da las consequenzas directas da ses malfatg ch' in chasti na fiss betg adequat, desista l' autoritad cumpetenta d' ina persecuziun penala, d' in transferiment a la dretgira u d' in chasti. 
Cudesch penal svizzer dals 21 da december 1937: Art. 55
Art. 55 
2. Disposiziuns cuminaivlas 
^1 Il derschader desista en cas dal chasti cundiziunà d' ina revocaziun ed en cas da la relaschada cundiziunada dal retransferiment, sche las premissas per ina liberaziun dal chasti èn dadas. 
^2 Sco autoritads cumpetentas tenor ils artitgels 52, 53 e 54 designeschan ils chantuns organs da la giurisdicziun penala. 
Cudesch penal svizzer dals 21 da december 1937: Art. 55a
Art. 55a 
3. Sistida da la procedura. Conjugal, partenari registrà u partenari da vita sco victima 
b. la victima u, sche quella n' è betg abla d' agir, sia represchentanza legala dumonda quai u dat ses consentiment ad ina dumonda correspundenta da l' autoritad cumpetenta. 
Cudesch penal svizzer dals 21 da december 1937: Art. 56
Art. 56 
1. Princips 
^1 Ina mesira duai vegnir ordinada, sche: 
a. in chasti sulet na po betg impedir il privel ch' il delinquent commettia ulteriurs malfatgs; 
b. il delinquent basegna in tractament u la segirezza publica pretenda quai; e 
c. las premissas dals artitgels 59-61, 63 u 64 èn ademplidas. 
^2 L' ordinaziun d' ina mesira premetta che l' intervenziun en ils dretgs persunals, che resulta qua tras per il delinquent, na saja betg sproporziunada en vista a la probabilitad d' ulteriurs malfatgs ed a lur grevezza. 
^3 Per ordinar ina mesira tenor ils artitgels 59-61, 63 e 64 sco er per midar la sancziun tenor l' artitgel 65 sa basa il derschader sin in' expertisa. Questa expertisa inditgescha: 
a. la necessitad e las schanzas da success d' in tractament dal delinquent; 
b. la probabilitad ch' il delinquent commettia ulteriurs malfatgs ed il gener da quests malfatgs; e 
c. las pussaivladads d' exequir la mesira. 
^4 Sch' il delinquent ha commess in malfatg en il senn da l' artitgel 64 alinea 1, sto l' expertisa vegnir fatga d' in expert che n' ha ni tractà ni assistì il delinquent en autra moda. 
4^bis Sch' i vegn en consideraziun d' ordinar in internament per vita duranta tenor l' artitgel 64 alinea 1, prenda il derschader sia decisiun sin basa da las expertisas d' almain dus experts versads ch' èn independents in da l' auter e che n' han ni tractà ni assistì il delinquent en autra moda. 
^5 Per regla ordinescha il derschader ina mesira mo, sch' ina instituziun adattada è disponibla. 
^6 Ina mesira sto vegnir abolida, sche sias premissas n' èn betg pli ademplidas. 
Cudesch penal svizzer dals 21 da december 1937: Art. 56a
Art. 56a 
Coincidenza da pliras mesiras 
^1 Sche pliras mesiras èn adattadas en moda eguala, ma sche mo ina è necessaria, ordinescha il derschader quella mesira che engrevgescha il pli pauc il delinquent. 
^2 Sche pliras mesiras èn necessarias, las po il derschader ordinar cuminaivlamain. 
Cudesch penal svizzer dals 21 da december 1937: Art. 57
Art. 57 
Relaziun tranter mesiras e chastis 
^1 Sche las premissas èn ademplidas tant per in chasti sco er per ina mesira, ordinescha il derschader tuttas duas sancziuns. 
^2 L' execuziun d' ina mesira tenor ils artitgels 59-61 ha la precedenza vers in chasti da detenziun, il qual vegn pronunzià a medem temp u po vegnir exequì sin basa d' ina revocaziun u d' ina reintegraziun. Medemamain ha la reintegraziun en ina mesira tenor l' artitgel 62a la precedenza vers in chasti total che vegn pronunzià a medem temp. 
^3 La durada da la privaziun da la libertad ch' è colliada cun la mesira vegn messa a quint al chasti. 
Cudesch penal svizzer dals 21 da december 1937: Art. 58
Art. 58 
Execuziun 
Cudesch penal svizzer dals 21 da december 1937: Art. 59
Art. 59 
2. Mesiras terapeuticas staziunaras. 
Tractament da disturbis psichics 
^1 Sch' il delinquent ha in grev disturbi psichic, po il derschader ordinar in tractament staziunar, sche: 
a. il delinquent ha commess in crim u in delict che stat en connex cun ses disturbi psichic; e 
b. ins dastga quintar da pudair impedir qua tras ch' il delinquent commettia ulteriurs malfatgs che stattan en connex cun ses disturbi psichic. 
^2 Il tractament staziunar ha lieu en ina instituziun psichiatrica adattada u en ina instituziun per l' execuziun da mesiras. 
^3 Uscheditg ch' ins sto temair ch' il delinquent fugia u commettia ulteriurs malfatgs, vegn el tractà en ina instituziun serrada. El po er vegnir tractà en in stabiliment da retenziun tenor l' artitgel 76 alinea 2, sch' igl è garantì ch' el survegnia il tractament terapeutic necessari tras persunal spezialisà. 
^4 La privaziun da la libertad ch' è colliada cun il tractament staziunar importa per regla maximalmain 5 onns. Sche las premissas per la relaschada cundiziunada n' èn betg anc ademplidas suenter 5 onns e sch' ins dastga quintar che la cuntinuaziun da la mesira possia impedir ch' il delinquent commettia ulteriurs crims e delicts che stattan en connex cun ses disturbi psichic, po il derschader - sin dumonda da l' autoritad d' execuziun - ordinar la prolungaziun da la mesira per mintgamai maximalmain 5 onns. 
Cudesch penal svizzer dals 21 da december 1937: Art. 60
Art. 60 
Tractament da dependenzas 
^1 Sch' il delinquent è dependent da drogas u patescha d' ina autra dependenza, po il derschader ordinar in tractament staziunar, sche: 
a. il delinquent ha commess in crim u in delict che stat en connex cun sia dependenza; e 
b. ins dastga quintar da pudair impedir qua tras ch' il delinquent commettia ulteriurs malfatgs che stattan en connex cun sia dependenza. 
^2 Il derschader tegna quint da la dumonda e da la prontezza dal delinquent da sa suttametter al tractament. 
^3 Il tractament ha lieu en ina instituziun spezialisada u, sche necessari, en ina clinica psichiatrica. El sto vegnir adattà als basegns spezials dal delinquent ed a ses svilup. 
^4 La privaziun da la libertad ch' è colliada cun il tractament staziunar importa per regla maximalmain 3 onns. Sche las premissas per la relaschada cundiziunada n' èn betg anc ademplidas suenter 3 onns e sch' ins dastga quintar che la cuntinuaziun da la mesira possia impedir ch' il delinquent commettia ulteriurs crims e delicts che stattan en connex cun sia dependenza, po il derschader - sin dumonda da l' autoritad d' execuziun - ordinar ina giada la prolungaziun da la mesira per 1 ulteriur onn. La privaziun da la libertad ch' è colliada cun la mesira na dastga betg surpassar la durada maximala da totalmain 6 onns en cas da la prolungaziun u da la reintegraziun suenter la relaschada cundiziunada. 
Cudesch penal svizzer dals 21 da december 1937: Art. 61
Art. 61 
Mesiras per persunas giuvnas creschidas 
^1 Sch' il delinquent n' aveva betg anc 25 onns, cur ch' el ha commess il malfatg, e sch' il svilup da sia persunalitad è disturbà grevamain, al po il derschader collocar en ina instituziun per persunas giuvnas creschidas, sche: 
a. il delinquent ha commess in crim u in delict che stat en connex cun il disturbi dal svilup da sia persunalitad; e 
b. ins dastga quintar da pudair impedir qua tras ch' il delinquent commettia ulteriurs malfatgs che stattan en connex cun il disturbi dal svilup da sia persunalitad. 
^2 Las instituziuns per persunas giuvnas creschidas ston vegnir manadas separadamain dals ulteriurs stabiliments e da las ulteriuras instituziuns da quest Cudesch penal. 
^3 Al delinquent duain vegnir intermediadas las abilitads da viver en atgna responsabladad e senza commetter malfatgs. En spezial duain vegnir promovidas sia scolaziun e sia furmaziun supplementara. 
^4 La privaziun da la libertad ch' è colliada cun la mesira importa maximalmain 4 onns. En cas da la reintegraziun suenter la relaschada cundiziunada na dastga ella betg surpassar la durada maximala da totalmain 6 onns. La mesira sto vegnir abolida il pli tard, cur ch' il delinquent ha cumplenì il 30avel onn da vegliadetgna. 
^5 Sch' il delinquent è er vegnì sentenzià pervia d' in malfatg ch' el ha commess avant il 18avel onn da vegliadetgna, po la mesira vegnir exequida en ina instituziun per giuvenils. 
Cudesch penal svizzer dals 21 da december 1937: Art. 62
Art. 62 
Relaschada cundiziunada 
^1 Il delinquent vegn relaschà cundiziunadamain or da l' execuziun staziunara da la mesira, uschespert che ses stadi giustifitgescha d' al dar la chaschun da sa cumprovar en libertad. 
^2 En cas da la relaschada cundiziunada or d' ina mesira tenor l' artitgel 59 importa il temp d' emprova 1 fin 5 onns, en cas da la relaschada cundiziunada or d' ina mesira tenor ils artitgels 60 e 61 importa el 1 fin 3 onns. 
^3 La persuna ch' è vegnida relaschada cundiziunadamain po vegnir obligada da sa laschar tractar en moda ambulanta durant il temp d' emprova. Per la durada dal temp d' emprova po l' autoritad d' execuziun ordinar l' assistenza da reabilitaziun e dar directivas. 
^4 Sch' i para, a la fin dal temp d' emprova, dad esser necessari da cuntinuar cun il tractament ambulant, cun l' assistenza da reabilitaziun u cun las directivas per impedir che la persuna ch' è vegnida relaschada cundiziunadamain commettia ulteriurs crims e delicts che stattan en connex cun ses stadi, po il derschader - sin dumonda da l' autoritad d' execuziun - prolungar sco suonda il temp d' emprova: 
a. en cas da la relaschada cundiziunada or d' ina mesira tenor l' artitgel 59 mintgamai per 1 fin 5 onns; 
b. en cas da la relaschada cundiziunada or d' ina mesira tenor ils artitgels 60 e 61 per 1 fin 3 onns. 
^5 Il temp d' emprova suenter la relaschada cundiziunada or d' ina mesira tenor ils artitgels 60 e 61 dastga durar en tut maximalmain 6 onns. 
^6 Sch' il delinquent ha commess in malfatg en il senn da l' artitgel 64 alinea 1, po il temp d' emprova vegnir prolungà uschè savens sco quai ch' i para dad esser necessari per impedir ulteriurs malfatgs da quest gener. 
Cudesch penal svizzer dals 21 da december 1937: Art. 62a
Art. 62a 
Nunsuccess dal temp d' emprova 
^1 Sche la persuna ch' è vegnida relaschada cundiziunadamain commetta in malfatg durant il temp d' emprova, mussond uschia ch' il privel, che dueva vegnir impedì tras la mesira, exista vinavant, po il derschader ch' è cumpetent per giuditgar il nov malfatg, suenter avair tadlà l' autoritad d' execuziun: 
a. ordinar la reintegraziun; 
b. abolir la mesira e - sche las premissas èn ademplidas - ordinar ina nova mesira; u 
c. abolir la mesira e - sche las premissas èn ademplidas - ordinar l' execuziun d' in chasti da detenziun. 
^2 Sche las premissas per in chasti da detenziun nuncundiziunà èn ademplidas sin basa dal nov malfatg e sche quest chasti coincida cun in chasti da detenziun, il qual è vegnì suspendì a favur da la mesira, pronunzia il derschader in chasti total en applicaziun da l' artitgel 49. 
^3 Sch' ins sto, sin basa da ses cumportament durant il temp d' emprova, temair seriusamain che la persuna ch' è vegnida relaschada cundiziunadamain pudess commetter in malfatg en il senn da l' artitgel 64 alinea 1, po il derschader che ha ordinà la mesira ordinar la reintegraziun sin proposta da l' autoritad d' execuziun. 
^4 La reintegraziun dura maximalmain 5 onns per la mesira tenor l' artitgel 59 e maximalmain 2 onns per las mesiras tenor ils artitgels 60 e 61. 
^5 Sch' il derschader renunzia ad ina reintegraziun u ad ina nova mesira, po el: 
a. admonir la persuna ch' è vegnida relaschada cundiziunadamain; 
b. ordinar in tractament ambulant u l' assistenza da reabilitaziun; 
c. dar directivas a la persuna ch' è vegnida relaschada cundiziunadamain; e 
d. prolungar il temp d' emprova per 1 fin 5 onns en cas d' ina mesira tenor l' artitgel 59 e per 1 fin 3 onns en cas d' ina mesira tenor ils artitgels 60 e 61. 
^6 Sche la persuna ch' è vegnida relaschada cundiziunadamain sa sustira da l' assistenza da reabilitaziun u sch' ella cuntrafa a las directivas, è applitgabel l' artitgel 95 alineas 3-5. 
Cudesch penal svizzer dals 21 da december 1937: Art. 62b
Art. 62b 
Relaschada definitiva 
^1 Sche la persuna ch' è vegnida relaschada cundiziunadamain è sa cumprovada fin a la fin dal temp d' emprova, è ella relaschada definitivamain. 
^2 Il delinquent vegn relaschà definitivamain, sche la durada maximala d' ina mesira tenor ils artitgels 60 e 61 è vegnida cuntanschida e sche las premissas per la relaschada cundiziunada èn ademplidas. 
^3 Sche la privaziun da la libertad ch' è colliada cun la mesira è pli curta ch' il chasti da detenziun suspendì, na vegn il chasti restant betg pli exequì. 
Cudesch penal svizzer dals 21 da december 1937: Art. 62c
Art. 62c 
Aboliziun da la mesira 
a. sia execuziun u sia cuntinuaziun para dad esser invana; 
b. la durada maximala tenor ils artitgels 60 e 61 è vegnida cuntanschida e las premissas per la relaschada cundiziunada n' èn betg ademplidas; u 
c. ina instituziun adequata n' exista betg u betg pli. 
Cudesch penal svizzer dals 21 da december 1937: Art. 62d
Art. 62d 
Examinaziun da la relaschada e da l' aboliziun 
^1 Sin dumonda u d' uffizi examinescha l' autoritad cumpetenta, sche e cura ch' il delinquent duai vegnir relaschà or da l' execuziun da la mesira u sche e cura che la mesira duai vegnir abolida. Ella decida almain ina giada per onn en chaussa. L' emprim taidla ella la persuna collocada e dumonda in rapport da la direcziun da l' instituziun d' execuziun. 
^2 Sch' il delinquent ha commess in malfatg en il senn da l' artitgel 64 alinea 1, decida l' autoritad cumpetenta sin basa da l' expertisa d' in expert independent e suenter avair tadlà ina cumissiun da represchentants da las autoritads da persecuziun penala, da las autoritads d' execuziun sco er da la psichiatria. Ils experts ed ils represchentants da la psichiatria na dastgan betg avair tractà u assistì il delinquent en autra moda. 
Cudesch penal svizzer dals 21 da december 1937: Art. 63
Art. 63 
3. Tractament ambulant. 
Premissas ed execuziun 
^1 Sch' il delinquent ha in grev disturbi psichic, sch' el è dependent da drogas u sch' el patescha d' ina autra dependenza, po il derschader ordinar ch' el na vegnia betg tractà en moda staziunara, mabain en moda ambulanta, sche: 
a. il delinquent commetta in malfatg chastiabel che stat en connex cun ses stadi; e 
b. ins dastga quintar da pudair impedir qua tras ch' il delinquent commettia ulteriurs malfatgs che stattan en connex cun ses stadi. 
^2 Per tegnair quint dal gener dal tractament ed a favur d' in tractament ambulant po il derschader sistir l' execuziun d' in chasti da detenziun nuncundiziunà, il qual è vegnì pronunzià a medem temp, d' in chasti da detenziun, il qual è daventà exequibel sin basa da la revocaziun sco er d' in chasti restant ch' è daventà exequibel sin basa da la reintegraziun. Per la durada dal tractament po el ordinar l' assistenza da reabilitaziun e dar directivas. 
^3 L' autoritad cumpetenta po disponer ch' il delinquent vegnia tractà temporarmain en moda staziunara, sche quai è necessari per introducir il tractament ambulant. Il tractament staziunar na dastga tut en tut betg durar dapli che 2 mais. 
^4 Il tractament ambulant na dastga per regla betg durar dapli che 5 onns. Sch' i para dad esser necessari da cuntinuar cun il tractament ambulant, cur che la durada maximala vegn cuntanschida, per impedir ch' il delinquent commettia ulteriurs crims e delicts che stattan en connex cun ses disturbi psichic, po il derschader - sin dumonda da l' autoritad d' execuziun - prolungar il tractament per mintgamai 1 fin 5 onns. 
Cudesch penal svizzer dals 21 da december 1937: Art. 63a
Art. 63a 
Aboliziun da la mesira 
^1 L' autoritad cumpetenta examinescha almain ina giada per onn, sch' il tractament ambulant duai vegnir cuntinuà u abolì. L' emprim taidla ella il delinquent e dumonda in rapport dal terapeut. 
^2 Il tractament ambulant vegn abolì tras l' autoritad cumpetenta, sche: 
a. el è vegnì terminà cun success; 
b. sia cuntinuaziun para dad esser invana; u 
c. la durada maximala legala per il tractament da dependenzas d' alcohol, da narcotics u da medicaments è cuntanschida. 
^3 Sch' il delinquent commetta in malfatg durant il tractament ambulant, mussond uschia che quest tractament na po probablamain betg impedir ch' el commettia ulteriurs malfatgs che stattan en connex cun ses stadi, vegn il tractament ambulant che n' ha gì nagin success abolì tras il derschader ch' è cumpetent per giuditgar il nov malfatg. 
^4 Sch' il delinquent sa sustira da l' assistenza da reabilitaziun u sch' el cuntrafa a las directivas, è applitgabel l' artitgel 95 alineas 3-5. 
Cudesch penal svizzer dals 21 da december 1937: Art. 63b
Art. 63b 
Execuziun dal chasti da detenziun suspendì 
^1 Sch' il tractament ambulant è vegnì terminà cun success, na vegn betg pli exequì il chasti da detenziun suspendì. 
^2 Sch' il tractament ambulant vegn abolì, perquai che sia cuntinuaziun para dad esser invana ( art. 63a al. 2 lit. b), perquai che la durada maximala legala è vegnida cuntanschida ( art. 63a al. 2 lit. c) u perquai ch' el n' ha gì nagin success ( art. 63a al. 3), sto vegnir exequì il chasti da detenziun suspendì. 
^3 Sch' il tractament ambulant exequì en libertad para dad esser privlus per terzas persunas, vegn exequì il chasti da detenziun suspendì, e cun il tractament ambulant vegni cuntinuà durant l' execuziun dal chasti da detenziun. 
^4 Il derschader decida, quant enavant che la privaziun da la libertad ch' è colliada cun il tractament ambulant vegn messa a quint al chasti. Sche las premissas da la relaschada cundiziunada u dal chasti da detenziun cundiziunà èn avant maun areguard il chasti restant, suspenda el l' execuziun. 
^5 Empè da l' execuziun dal chasti po il derschader ordinar ina mesira terapeutica staziunara tenor ils artitgels 59-61, sch' ins dastga quintar da pudair impedir qua tras ch' il delinquent commettia ulteriurs crims e delicts che stattan en connex cun ses stadi. 
Cudesch penal svizzer dals 21 da december 1937: Art. 64
Art. 64 
4. Internament. 
Premissas ed execuziun 
a. ins sto temair seriusamain ch' il delinquent commettia ulteriurs malfatgs da quest gener pervia da las caracteristicas da sia persunalitad, pervia da las circumstanzas dal malfatg e pervia da tut sias circumstanzas da viver; u 
b. ins sto temair seriusamain ch' il delinquent commettia ulteriurs malfatgs da quest gener e che l' ordinaziun d' ina mesira tenor l' artitgel 59 n' empermettia nagin success pervia d' in disturbi psichic da grevezza considerabla, permanent u da lunga durada, che steva en connex cun il malfatg. 
b. igl è fitg probabel ch' il delinquent commettia danovamain in da quests crims; 
c. il delinquent vegn qualifitgà sco durablamain incurabel, perquai ch' il tractament n' empermetta nagin success a lunga vista. 
Cudesch penal svizzer dals 21 da december 1937: Art. 64a
Art. 64a 
Aboliziun e relaschada 
^1 Il delinquent vegn relaschà cundiziunadamain or da l' internament tenor l' artitgel 64 alinea 1, uschespert ch' ins dastga quintar ch' el sa cumprovia en libertad. Il temp d' emprova importa 2 fin 5 onns. Per la durada dal temp d' emprova po vegnir ordinada l' assistenza da reabilitaziun e pon vegnir dadas directivas. 
^2 Sch' i para, a la fin dal temp d' emprova, dad esser necessari da cuntinuar cun l' assistenza da reabilitaziun u cun las directivas per impedir ch' il delinquent commettia ulteriurs malfatgs en il senn da l' artitgel 64 alinea 1, po il derschader - sin dumonda da l' autoritad d' execuziun - prolungar il temp d' emprova per ulteriurs 2 fin 5 onns. 
^3 Sch' ins sto, sin basa da ses cumportament durant il temp d' emprova, temair seriusamain che la persuna, ch' è vegnida relaschada cundiziunadamain, pudess commetter ulteriurs malfatgs en il senn da l' artitgel 64 alinea 1, ordinescha il derschader la reintegraziun sin proposta da l' autoritad d' execuziun. 
^4 Sche la persuna ch' è vegnida relaschada cundiziunadamain sa sustira da l' assistenza da reabilitaziun u sch' ella cuntrafa a las directivas, è applitgabel l' artitgel 95 alineas 3-5. 
^5 Sche la persuna ch' è vegnida relaschada cundiziunadamain è sa cumprovada fin a la fin dal temp d' emprova, è ella relaschada definitivamain. 
Cudesch penal svizzer dals 21 da december 1937: Art. 64b
Art. 64b 
Examinaziun da la relaschada 
^1 Sin dumonda u d' uffizi examinescha l' autoritad cumpetenta: 
a. almain ina giada per onn, e l' emprima giada suenter 2 onns, sche e cur ch' il delinquent po vegnir relaschà cundiziunadamain or da l' internament ( art. 64a al. 1); 
b. almain mintga 2 onns, e l' emprima giada avant che cumenzar l' internament, sche las premissas per in tractament terapeutic staziunar èn ademplidas e sch' i duai vegnir fatga ina dumonda correspundenta tar il derschader cumpetent ( art. 65 al. 1). 
^2 L' autoritad cumpetenta prenda las decisiuns tenor l' alinea 1 sin basa: 
a. d' in rapport da la direcziun dal stabiliment; 
b. d' ina expertisa independenta en il senn da l' artitgel 56 alinea 4; 
c. da l' audiziun d' ina cumissiun tenor l' artitgel 62d alinea 2; 
d. da l' audiziun dal delinquent. 
Cudesch penal svizzer dals 21 da december 1937: Art. 64c
Art. 64c 
Examinaziun da la relaschada or da l' internament per vita duranta e relaschada cundiziunada 
^1 En cas d' in internament per vita duranta tenor l' artitgel 64 alinea 1 examinescha l' autoritad cumpetenta d' uffizi u sin dumonda, sch' i èn avant maun novas enconuschientschas scientificas che laschan spetgar ch' il delinquent po vegnir tractà uschia, ch' el n' è nagin privel pli per la publicitad. Ella decida sin basa dal rapport da la Cumissiun federala spezialisada per il giudicament da las pussaivladads da delinquents internads per vita duranta. 
^2 Sche l' autoritad cumpetenta arriva a la conclusiun ch' il delinquent possia vegnir tractà, al propona ella in tractament. Quel ha lieu en ina instituziun serrada. Fin a l' aboliziun da l' internament per vita duranta tenor l' alinea 3 restan applitgablas las disposiziuns davart l' execuziun da l' internament per vita duranta. 
^3 Sch' il tractament mussa che la privlusadad dal delinquent è sa reducida considerablamain e po vegnir reducida uschè lunsch ch' el n' è nagin privel pli per la publicitad, abolescha il derschader l' internament per vita duranta ed ordinescha ina mesira terapeutica staziunara tenor ils artitgels 59-61 en ina instituziun serrada. 
^4 Il derschader po relaschar cundiziunadamain il delinquent or da l' internament per vita duranta, sch' el n' è nagin privel pli per la publicitad pervia da sia auta vegliadetgna, pervia d' ina greva malsogna u per in auter motiv. La relaschada cundiziunada sa drizza tenor l' artitgel 64a. 
^5 Cumpetent per l' aboliziun da l' internament per vita duranta e per la relaschada cundiziunada è il derschader che ha ordinà l' internament per vita duranta. El prenda sia decisiun sin basa da las expertisas d' almain dus experts versads ch' èn independents in da l' auter e che n' han ni tractà ni assistì il delinquent en autra moda. 
^6 Ils alineas 1 e 2 valan er durant l' execuziun dal chasti da detenziun, il qual preceda l' internament per vita duranta. L' internament per vita duranta vegn abolì il pli baud tenor l' alinea 3, sch' il delinquent ha expià dus terzs dal chasti u 15 onns dal chasti per vita duranta. 
Cudesch penal svizzer dals 21 da december 1937: Art. 65
Art. 65 
5. Midada da la sancziun 
^1 Sch' in sentenzià ademplescha las premissas d' ina mesira terapeutica staziunara avant u durant l' expiaziun d' in chasti da detenziun u d' in internament tenor l' artitgel 64 alinea 1, po il derschader ordinar posteriuramain questa mesira. Cumpetent è il derschader che ha pronunzià il chastì u che ha ordinà l' internament. L' execuziun d' in chasti restant vegn suspendida. 
^2 Sch' i resulta - durant l' expiaziun dal chasti da detenziun e sin basa da novs fatgs u da novas cumprovas - ch' in sentenzià ademplescha las premissas da l' internament e las ha ademplidas gia il mument da la condemnaziun, senza ch' il derschader haja pudì avair enconuschientscha da quai, po il derschader ordinar posteriuramain l' internament. La cumpetenza e la procedura sa drizzan tenor las reglas che valan per la revisiun. 
Cudesch penal svizzer dals 21 da december 1937: Art. 66
Art. 66 
1. Cauziun preventiva 
^1 Sch' ins sto temair ch' insatgi, che ha smanatschà da commetter in crim u in delict, commettia effectivamain il malfatg, u sch' insatgi, ch' è vegnì sentenzià pervia d' in crim u d' in delict, manifestescha l' intenziun expressiva da repeter il malfatg, po il derschader - sin dumonda dal smanatschà - pretender ch' el empermettia da betg exequir il malfatg e l' obligar da prestar ina segirezza adequata. 
^2 Sch' el refusa l' empermischun u sch' el na presta cun malart betg la segirezza entaifer il termin fixà, al po il derschader obligar da far l' empermischun u da prestar la segirezza, ordinond l' arrest da segirezza. L' arrest da segirezza na dastga betg durar dapli che 2 mais. El vegn exequì sco in curt chasti da detenziun ( art. 79). 
^3 Sch' el commetta il crim u il delict entaifer 2 onns, suenter ch' el ha prestà la segirezza, va la segirezza al stadi. Cas cuntrari al vegn restituida la segirezza. 
Cudesch penal svizzer dals 21 da december 1937: Art. 67
Art. 67 
2. Scumond d' exercitar ina professiun 
^1 Sch' insatgi ha, exequind ina professiun, in mastergn u in commerzi, commess in crim u in delict, per il qual el è vegnì condemnà ad in chasti da detenziun da passa 6 mais u ad in chasti pecuniar da passa 180 taxas per di, e sch' ins sto temair ch' el fetschia ulteriurs abus, al po il derschader scumandar dal tuttafatg u per part d' exercitar questas activitads u activitads cumparegliablas per ina durada da 6 mais fin 5 onns. 
^2 Cun il scumond d' exercitar la professiun vegni exclus ch' il delinquent exerciteschia l' activitad en moda independenta, sco organ d' ina persuna giuridica u d' ina societad commerziala, sco mandatari u sco represchentant d' ina autra persuna. Sch' ins sto temair ch' il delinquent vegnia a far abus da sia activitad per commetter malfatgs, er sch' el è suttamess a las instrucziuns ed a la controlla d' in superiur, al sto l' activitad vegnir scumandada dal tuttafatg. 
Cudesch penal svizzer dals 21 da december 1937: Art. 67a
Art. 67a 
Execuziun 
^1 Il scumond d' exercitar ina professiun ha effect a partir dal di che la sentenzia va en vigur. La durada da l' execuziun d' in chasti u d' ina mesira da detenziun ( art. 59-61 e 64) na vegn betg messa a quint a la durada dal scumond. 
^2 Sch' il delinquent n' ha betg terminà cun success il temp d' emprova, uschia ch' i vegn exequì il chasti da detenziun cundiziunà u ordinada la reintegraziun en in chasti u en ina mesira, vegn la durada dal scumond quintada pir a partir dal di ch' el vegn relaschà cundiziunadamain u definitivamain ubain che la sancziun vegn abolida u relaschada. 
^3 Sch' il delinquent ha terminà cun success il temp d' emprova, decida l' autoritad cumpetenta, sch' il scumond d' exercitar la professiun duai vegnir restrenschì areguard il cuntegn ed areguard la durada u sch' el duai vegnir abolì. 
^4 Sch' il scumond d' exercitar la professiun è vegnì exequì dapi almain 2 onns, po il delinquent dumandar l' autoritad cumpetenta, sch' ella restrenschia il cuntegn u la durada ubain sch' ella aboleschia il scumond. 
^5 Sch' ins na sto betg temair ch' il delinquent fetschia ulteriurs abus e sch' el ha - uschenavant sco ch' ins ha pudì pretender dad el - remplazzà il donn ch' el aveva chaschunà, sto l' autoritad cumpetenta abolir il scumond d' exercitar la professiun en ils cas da l' alinea 3 u 4. 
Cudesch penal svizzer dals 21 da december 1937: Art. 67b
Art. 67b 
3. Scumond da manischar 
Sch' il delinquent ha utilisà in vehichel a motor per commetter in crim u in delict e sch' ins sto temair ch' el fetschia ulteriurs abus, po il derschader ordinar - ultra d' in chasti u d' ina mesira tenor ils artitgels 59-64 - la retratga dal permiss per emprender a manischar u dal permiss da manischar per ina durada dad 1 mais fin 5 onns. 
Cudesch penal svizzer dals 21 da december 1937: Art. 68
Art. 68 
4. Publicaziun da la sentenzia 
^1 Sche l' interess public, l' interess dal violà u l' interess da la persuna che ha il dretg da purtar plant pretenda quai, ordinescha il derschader la publicaziun da la sentenzia penala sin donn e cust dal sentenzià. 
^2 Sche l' interess public, l' interess da l' acquittà u l' interess dal distgargià pretenda quai, ordinescha il derschader la publicaziun d' ina sentenzia acquittanta u d' ina disposiziun da sistida da l' autoritad da persecuziun penala sin donn e cust dal stadi u dal denunziant. 
^3 La publicaziun en l' interess dal violà, da la persuna che ha il dretg da purtar plant, da l' acquittà u dal distgargià ha lieu mo sin lur dumonda. 
^4 Il derschader fixescha il gener e la dimensiun da la publicaziun. 
Cudesch penal svizzer dals 21 da december 1937: Art. 69
Art. 69 
5. Confiscaziun. 
a. Confiscaziun d' objects privlus 
^1 Independentamain da la chastiabladad d' ina tscherta persuna dispona il derschader la confiscaziun d' objects che han servì u ch' eran destinads a commetter in malfatg u ch' èn vegnidas acquistadas tras in malfatg, sche quests objects pericliteschan la segirezza d' umans, la morala u l' urden public. 
^2 Il derschader po ordinar ch' ils objects confiscads vegnian mess ord diever u vegnian destruids. 
Cudesch penal svizzer dals 21 da december 1937: Art. 70
Art. 70 
b. Confiscaziun da valurs da facultad. 
Princips 
^1 Il derschader dispona la confiscaziun da valurs da facultad ch' èn vegnidas acquistadas tras in malfatg u ch' eran destinadas ad incitar in delinquent u a remunerar in malfatg, nun ch' ellas vegnian surdadas al violà per restabilir il stadi legal. 
^2 La confiscaziun è exclusa, sch' in terza persuna ha acquistà las valurs da facultad senza enconuscher ils motivs per lur confiscaziun, uschenavant ch' ella ha furnì ina cuntraprestaziun equivalenta per ellas u uschenavant che la confiscaziun fiss ina direzza sproporziunada per ella. 
^3 Il dretg d' ordinar la confiscaziun surannescha suenter 7 onns; sche la persecuziun dal malfatg è dentant suttamessa ad in termin da surannaziun pli lung, vegn quel applitgà er per la confiscaziun. 
^4 La confiscaziun sto vegnir publitgada uffizialmain. Ils dretgs da persunas violadas u da terzas persunas extinguan 5 onns suenter questa publicaziun uffiziala. 
^5 Sche la dimensiun da las valurs da facultad che duain vegnir confiscadas na po betg vegnir eruida u po vegnir eruida mo cun meds sproporziunads, la po il derschader laschar stimar. 
Cudesch penal svizzer dals 21 da december 1937: Art. 71
Art. 71 
Pretensiuns d' indemnisaziun 
^1 Sche las valurs da facultad che duain vegnir confiscadas n' èn betg pli avant maun, pronunzia il derschader ina pretensiun d' indemnisaziun dal stadi da la medema autezza; vers ina terza persuna po ina tala dentant vegnir pronunziada mo, uschenavant che quai n' è betg exclus tenor l' artitgel 70 alinea 2. 
^2 Il derschader po desister dal tuttafatg u per part d' ina pretensiun d' indemnisaziun, sche quella fiss previsiblamain nunincassabla u impediss seriusamain la reintegraziun dal pertutgà. 
^3 En vista a l' execuziun d' ina pretensiun d' indemnisaziun po l' autoritad d' inquisiziun sequestrar valurs da facultad dal pertutgà. La sequestraziun na constituescha nagin privilegi a favur dal stadi en il rom da l' execuziun sfurzada da la pretensiun d' indemnisaziun. 
Cudesch penal svizzer dals 21 da december 1937: Art. 72
Art. 72 
Confiscaziun da valurs da facultad d' ina organisaziun criminala 
Il derschader dispona la confiscaziun da tut las valurs da facultad, da las qualas in' organisaziun criminala ha la pussanza da disponer. En cas da valurs da facultad d' ina persuna che sa participescha u che ha sustegnì in' organisaziun criminala ( art. 260), vegni supponì che l' organisaziun criminala haja la pussanza da disponer, fin ch' igl è cumprovà il cuntrari. 
Cudesch penal svizzer dals 21 da december 1937: Art. 73
Art. 73 
6. Utilisaziun a favur dal donnegià 
^1 Sch' insatgi subescha - tras in crim u tras in delict - in donn che n' è betg cuvert tras in' assicuranza, e sch' ins sto temair ch' il delinquent na vegnia ni ad indemnisar il donn ni a prestar ina satisfacziun, conceda il derschader al donnegià, sin sia dumonda, fin a l' autezza da l' indemnisaziun respectivamain da la satisfacziun, ch' èn vegnidas fixadas tras il derschader u tras ina enclegientscha: 
a. la summa dal chasti pecuniar u da la multa ch' è vegnida pajada dal sentenzià; 
b. objects e valurs da facultad confiscads u il retgav da lur utilisaziun, cun deducziun da las spesas; 
c. pretensiuns d' indemnisaziun; 
d. l' import da la cauziun preventiva. 
^2 Il derschader po dentant mo ordinar questa utilisaziun a favur dal donnegià, sch' il donnegià ceda al stadi la part correspundenta da sias pretensiuns. 
^3 Per il cas che questa concessiun n' è betg gia pussaivla en la sentenzia penala, prevesan ils chantuns ina procedura simpla e speditiva. 
Cudesch penal svizzer dals 21 da december 1937: Art. 74
Art. 74 
1. Princips d' execuziun 
La dignitad umana dal praschunier u da la persuna collocada sto vegnir respectada. Ses dretgs dastgan vegnir restrenschids mo, uschenavant che la privaziun da la libertad e che la vita cuminaivla en l' instituziun d' execuziun pretendan quai. 
Cudesch penal svizzer dals 21 da december 1937: Art. 75
Art. 75 
2. Execuziun da chastis da detenziun. 
Princips 
a. el n' è betg vegnì exequì ensemen cun l' auter chasti da detenziun pervia d' in motiv responsà da las autoritads d' execuziun; 
b. il delinquent ha pudì partir da buna fai dal fatg ch' i na dettia - il mument da sia relaschada - nagina ulteriura sentenzia cunter el che pudess vegnir exequida cun in chasti da detenziun; e 
c. la reintegraziun dal delinquent vegniss messa en dumonda qua tras. 
Cudesch penal svizzer dals 21 da december 1937: Art. 75a
Art. 75a 
Mesiras da segirezza spezialas 
^1 La cumissiun tenor l' artitgel 62d alinea 2 giuditgescha - en vista a la collocaziun en in stabiliment da retenziun avert ed a la permissiun da schluccadas da l' execuziun -, sch' il delinquent è in privel per la publicitad, sche: 
a. quel ha commess in crim tenor l' artitgel 64 alinea 1; e 
b. l' autoritad d' execuziun na po betg giuditgar definitivamain, sch' il praschunier è in privel per la publicitad. 
^2 Schluccadas da l' execuziun èn en spezial la dischlocaziun en in stabiliment avert, la concessiun da congedi, l' admissiun a la lavur en l' externat u a l' alloschi en l' externat e la relaschada cundiziunada. 
^3 In praschunier è in privel per la publicitad, sch' ins sto temair ch' il praschunier fugia e ch' el commettia ulteriurs malfatgs, cun ils quals el periclitescha grevamain l' integritad fisica, psichica u sexuala d' ina autra persuna. 
Cudesch penal svizzer dals 21 da december 1937: Art. 76
Art. 76 
Lieu d' execuziun 
^1 Chastis da detenziun vegnan exequids en in stabiliment da retenziun serrà u avert. 
^2 Il praschunier vegn collocà en in stabiliment da retenziun serrà u en ina partiziun serrada d' in stabiliment da retenziun avert, sch' ins sto temair ch' el fugia u ch' el commettia ulteriurs malfatgs. 
Cudesch penal svizzer dals 21 da december 1937: Art. 77
Art. 77 
Execuziun normala 
Il praschunier passenta ses temp da lavur e da paus sco er ses temp liber per regla en il stabiliment. 
Cudesch penal svizzer dals 21 da december 1937: Art. 77a
Art. 77a 
Lavur ed alloschi en l' externat 
^1 Il chasti da detenziun vegn exequì en furma da lavur en l' externat, sch' il praschunier ha expià ina part dal chasti da detenziun, per regla almain la mesadad, e sch' ins na sto betg temair ch' el fugia u ch' el commettia ulteriurs malfatgs. 
^2 Il praschunier lavura en l' externat ordaifer il stabiliment e passenta il temp da paus ed il temp liber en il stabiliment. La midada a la lavur en l' externat vegn fatga per regla suenter ch' il praschunier è stà durant in temp adequat en il stabiliment avert u en la partiziun averta d' in stabiliment serrà. Sco lavurs ordaifer il stabiliment valan er la lavur da tegnairchasa e la tgira dals uffants. 
^3 Sch' il praschunier sa cumprova a la lavur en l' externat, ha l' ulteriura execuziun lieu en furma da lavur e d' alloschi en l' externat. Il praschunier abita e lavura ordaifer il stabiliment, suttastat dentant vinavant a l' autoritad d' execuziun. 
Cudesch penal svizzer dals 21 da december 1937: Art. 77b
Art. 77b 
Mesa-praschunia 
In chasti da detenziun durant 6 mais fin 1 onn vegn exequì en furma da mesa-praschunia, sch' ins na sto betg temair ch' il praschunier fugia u commettia ulteriurs malfatgs. Il praschunier lavura u absolva vinavant sia scolaziun ordaifer il stabiliment e passenta il temp da paus ed il temp liber en il stabiliment. L' assistenza da la persuna sentenziada ch' è necessaria durant questa execuziun sto vegnir garantida. 
Cudesch penal svizzer dals 21 da december 1937: Art. 78
Art. 78 
Arrest isolà 
L' arrest isolà sco separaziun permanenta dals ulteriurs praschuniers dastga vegnir ordinà mo: 
a. al cumenzament da l' execuziun dal chasti e per introducir l' execuziun per ina durada maximala dad 1 emna; 
b. per proteger il praschunier u terzas persunas; 
c. sco sancziun disciplinara. 
Cudesch penal svizzer dals 21 da december 1937: Art. 79
Art. 79 
Furma d' execuziun per curts chastis da detenziun 
^1 Chastis da detenziun da main che 6 mais e chastis che restan suenter avair mess a quint l' arrest d' inquisiziun da main che 6 mais vegnan per regla exequids en furma da mesa-praschunia. 
^2 Chastis da detenziun da maximalmain 4 emnas pon sin dumonda vegnir exequids a dis. Il chasti vegn repartì en pliras parts d' execuziun sin dis da paus u sin dis da vacanzas dal praschunier. 
^3 La mesa-praschunia e l' execuziun a dis pon er vegnir expiadas en ina partiziun speziala d' ina praschun d' inquisiziun. 
Cudesch penal svizzer dals 21 da december 1937: Art. 80
Art. 80 
Furmas d' execuziun divergentas 
^1 Da las reglas che valan per l' execuziun dastgi vegnir divergià a favur dal praschunier: 
a. sche la sanadad dal praschunier pretenda quai; 
b. en cas da gravidanza, da naschientscha e per il temp gist suenter la naschientscha; 
c. per collocar cuminaivlamain la mamma e l' uffant pitschen, sche quai è er en l' interess da l' uffant. 
^2 Sch' il chasti na vegn betg exequì en in stabiliment da retenziun, mabain en in' autra instituziun adattada, suttastat il praschunier al reglament da questa instituziun, nun che l' autoritad d' execuziun disponia insatge auter. 
Cudesch penal svizzer dals 21 da december 1937: Art. 81
Art. 81 
Lavur 
^1 Il praschunier è obligà da lavurar. La lavur sto correspunder - tant sco pussaivel - a sias abilitads, a sia scolaziun ed a ses interess. 
^2 Cun ses consentiment po il praschunier lavurar tar in patrun privat. 
Cudesch penal svizzer dals 21 da december 1937: Art. 82
Art. 82 
Scolaziun e furmaziun supplementara 
Sch' il praschunier è qualifitgà, stoi vegnir dà ad el - sche pussaivel - l' occasiun d' absolver ina scolaziun ed ina furmaziun supplementara che correspunda a sias abilitads. 
Cudesch penal svizzer dals 21 da december 1937: Art. 83
Art. 83 
Salari 
^1 Il praschunier survegn in salari ch' è dependent da sia prestaziun ed adattà a las circumstanzas. 
^2 Durant l' execuziun po il praschunier disponer libramain mo d' ina part da ses salari. Cun l' autra part vegn furmada ina reserva per il temp suenter sia relaschada. Il salari na dastga vegnir ni impegnà ni sequestrà ni integrà en ina massa da concurs. La cessiun e l' impegnaziun dal salari èn nunvalaivlas. 
^3 Sch' il praschunier sa participescha ad ina scolaziun ed ad ina furmaziun supplementara, ch' il plan d' execuziun prevesa empè d' ina lavur, survegn el ina indemnisaziun adequata. 
Cudesch penal svizzer dals 21 da december 1937: Art. 84
Art. 84 
Relaziuns cun il mund exteriur 
^1 Il praschunier ha il dretg da retschaiver visitas e da tgirar contacts cun persunas d' ordaifer il stabiliment. Il contact cun persunas che stattan datiers sto vegnir facilità. 
^2 Il contact po vegnir controllà e restrenschì u scumandà per proteger l' urden e la segirezza dal stabiliment da retenziun. I n' è betg admess da survegliar las visitas, senza che las persunas participadas sappian quai. Resalvadas restan mesiras da la procedura penala per garantir la persecuziun penala. 
^3 A spirituals, a medis, ad advocats, a notars ed ad avugads sco er a persunas cun incumbensas sumegliantas poi vegnir permess d' avair libramain contact cun ils praschuniers entaifer l' urden general dal stabiliment. 
^4 Il contact cun defensurs sto vegnir permess. Las visitas dal defensur dastgan vegnir survegliadas, ils discurs na dastgan dentant betg vegnir tadlads. L' examinaziun dal cuntegn da la correspundenza e da scrittiras da l' advocat è scumandada. En cas d' abus po l' autoritad cumpetenta scumandar il contact cun l' advocat. 
^5 Il contact cun las autoritads da surveglianza na dastga betg vegnir controllà. 
^6 Al praschunier poi vegnir concedì in congedi en ina dimensiun adequata per tgirar las relaziuns cun il mund exteriur, per preparar sia relaschada u per motivs spezials, nun che ses cumportament durant l' execuziun dal chasti s' opponia a quai e nun ch' ins stoppia temair ch' el fugia u ch' el commettia ulteriurs malfatgs. 
6^bis A praschuniers che vegnan internads per vita duranta na vegnan concedids nagins congedis u autras schluccadas da l' execuziun durant l' execuziun dal chasti che preceda l' internament. 
^7 Resalvads restan l' artitgel 36 da la convenziun da Vienna dals 24 d' avrigl 1963 davart las relaziuns consularas sco er autras reglas dal dretg internaziunal davart las visitas e davart la correspundenza ch' èn liantas per la Svizra. 
Cudesch penal svizzer dals 21 da december 1937: Art. 85
Art. 85 
Controllas e perquisiziuns 
^1 Ils effects persunals e l' alloschi dal praschunier pon vegnir perquirids per proteger l' urden e la segirezza dal stabiliment da retenziun. 
^2 Tar il praschunier che vegn suspectà da zuppar objects scumandads sin sai u en ses corp, poi vegnir fatg ina perquisiziun corporala. Quella sto vegnir fatga d' ina persuna da la medema schlattaina. Sch' il praschunier sto sa svestgir per quest intent, fa el quai en absenza dals auters praschuniers. Perquisiziuns corporalas internas ston vegnir fatgas d' in medi u d' auter persunal medicinal. 
Cudesch penal svizzer dals 21 da december 1937: Art. 86
Art. 86 
Relaschada cundiziunada. 
a. Concessiun 
^1 Sch' il praschunier ha expià dus terzs da ses chasti, almain dentant 3 mais, al sto l' autoritad cumpetenta relaschar cundiziunadamain, sche ses cumportament durant l' execuziun da ses chasti giustifitgescha quai e sch' ins na sto betg temair ch' el commettia ulteriurs crims u delicts. 
^2 L' autoritad cumpetenta examinescha d' uffizi, sch' il praschunier po vegnir relaschà cundiziunadamain. Ella consultescha in rapport da la direcziun dal stabiliment. Il praschunier sto vegnir tadlà. 
^3 Sche la relaschada cundiziunada vegn refusada, sto l' autoritad cumpetenta examinar danovamain almain ina giada per onn, sch' ella po vegnir concedida. 
^4 Sch' il praschunier ha expià la mesadad da ses chasti, almain dentant 3 mais, po el excepziunalmain vegnir relaschà cundiziunadamain, sche circumstanzas extraordinarias che dependan da la persuna dal praschunier giustifitgeschan quai. 
^5 En cas d' in chasti da detenziun per vita duranta è la relaschada cundiziunada tenor l' alinea 1 pussaivla il pli baud suenter 15 onns, quella tenor l' alinea 4 il pli baud suenter 10 onns. 
Cudesch penal svizzer dals 21 da december 1937: Art. 87
Art. 87 
b. Temp d' emprova 
^1 A la persuna che vegn relaschada cundiziunadamain vegn adossà in temp d' emprova. La durada correspunda al rest dal chasti. Ella importa dentant almain 1 onn e maximalmain 5 onns. 
^2 L' autoritad d' execuziun ordinescha per regla per la durada dal temp d' emprova in' assistenza da reabilitaziun. Quella po dar directivas a la persuna ch' è vegnida relaschada cundiziunadamain. 
^3 Sch' igl ha gì lieu ina relaschada cundiziunada or d' in chasti da detenziun, il qual è vegnì ordinà pervia d' in malfatg tenor l' artitgel 64 alinea 1, e sch' i para a la fin dal temp d' emprova che l' assistenza da reabilitaziun u che las directivas sajan necessarias er vinavant per impedir ulteriurs malfatgs da quest gener, po il derschader - sin dumonda da l' autoritad d' execuziun - prolungar l' assistenza da reabilitaziun u las directivas mintgamai per 1 fin 5 onns u ordinar novas directivas per quest temp. La reintegraziun en l' execuziun da chastis u da mesiras tenor l' artitgel 95 alinea 5 n' è betg pussaivla en quest cas. 
Cudesch penal svizzer dals 21 da december 1937: Art. 88
Art. 88 
c. Success dal temp d' emprova 
Sche la persuna ch' è vegnida relaschada cundiziunadamain sa cumprova fin a la fin dal temp d' emprova, è ella relaschada definitivamain. 
Cudesch penal svizzer dals 21 da december 1937: Art. 89
Art. 89 
d. Nunsuccess dal temp d' emprova 
^1 Sche la persuna ch' è vegnida relaschada cundiziunadamain commetta in crim u in delict durant il temp d' emprova, ordinescha il derschader ch' è stà cumpetent per giuditgar l' emprim malfatg la reintegraziun. 
^2 Sch' ins na sto betg temair - malgrà il crim u il delict commess durant il temp d' emprova - ch' il sentenzià commettia ulteriurs malfatgs, desista il derschader da la reintegraziun. El po admonir il sentenzià u prolungar il temp d' emprova per maximalmain la mesadad da la durada che l' autoritad cumpetenta aveva fixà oriundamain. Sche la prolungaziun vegn ordinada pir suenter ch' il temp d' emprova è scadì, cumenza ella il di da l' ordinaziun. Las disposiziuns davart l' assistenza da reabilitaziun e davart las directivas èn applitgablas ( art. 93-95). 
^3 Sche la persuna ch' è vegnida relaschada cundiziunadamain sa sustira da l' assistenza da reabilitaziun u sch' ella cuntrafa a las directivas, è applitgabel l' artitgel 95 alineas 3-5. 
^4 La reintegraziun na dastga betg pli vegnir ordinada, sch' i èn passads 3 onns dapi ch' il temp d' emprova è scadì. 
^5 L' arrest d' inquisiziun ch' il delinquent ha expià durant la procedura da la reintegraziun sto vegnir mess a quint al rest dal chasti. 
^6 Sche las premissas per in chasti da detenziun nuncundiziunà èn ademplidas sin basa dal nov malfatg e sche quest chasti coincida cun in chasti restant ch' è daventà exequibel pervia da la revocaziun, furma il derschader in chasti total en applicaziun da l' artitgel 49. Per quest chasti èn puspè applitgablas las reglas da la relaschada cundiziunada. Sch' i vegn exequì mo il chasti, è applitgabel l' artitgel 86 alineas 1-4. 
^7 Sch' in chasti restant ch' è daventà exequibel pervia da la reintegraziun coincida cun l' execuziun d' ina mesira tenor ils artitgels 59-61, è applitgabel l' artitgel 57 alineas 2 e 3. 
Cudesch penal svizzer dals 21 da december 1937: Art. 90
Art. 90 
3. Execuziun da mesiras 
^1 Ina persuna ch' expiescha ina mesira tenor ils artitgels 59-61, dastga vegnir separada da l' alloschi da las autras persunas collocadas mo, sche quai è indispensabel: 
a. sco mesira terapeutica provisorica; 
b. per proteger la persuna collocada u terzas persunas; 
c. sco sancziun disciplinara. 
^2 Al cumenzament da l' execuziun da la mesira vegn fatg in plan d' execuziun ensemen cun la persuna collocada u cun ses represchentant legal. Quest plan cuntegna en spezial indicaziuns davart il tractament dal disturbi psichic, da la dependenza u dal disturbi en il svilup da la persuna collocada sco er indicaziuns per evitar ina periclitaziun da terzas persunas. 
2^bis Mesiras tenor ils artitgels 59-61 e 64 pon vegnir exequidas en furma da lavur e d' alloschi en l' externat, sch' i èn avant maun perspectivas motivadas che quai gidia essenzialmain a cuntanscher l' intent da la mesira e sch' ins na sto betg temair che la persuna collocada fugia u commettia ulteriurs malfatgs. L' artitgel 77a alineas 2 e 3 vala confurm al senn. 
^3 Sche la persuna collocada è abla da lavurar, vegn ella obligada da prestar lavur, uschenavant che ses tractament staziunar u sia tgira pretenda u permetta quai. Ils artitgels 81-83 èn applitgabels confurm al senn. 
^4 Per las relaziuns da la persuna collocada cun il mund exteriur vala l' artitgel 84 confurm al senn, nun ch' i dettia motivs dal tractament staziunar che pretendan restricziuns pli severas. 
4^bis Per la collocaziun en ina instituziun averta e per la permissiun da schluccadas da l' execuziun vala l' artitgel 75a confurm al senn. 
4^ter Durant l' internament per vita duranta na vegnan permess nagins congedis u autras schluccadas da l' execuziun. 
^5 Per controllas e per perquisiziuns vala l' artitgel 85 confurm al senn. 
Cudesch penal svizzer dals 21 da december 1937: Art. 91
Art. 91 
4. Disposiziuns cuminaivlas. 
Dretg disciplinar 
^1 Cunter praschuniers e cunter persunas collocadas che cuntrafan en moda culpaivla a las prescripziuns u al plan d' execuziun pon vegnir pronunziadas sancziuns disciplinaras. 
^2 Sancziuns disciplinaras èn: 
a. la reprimanda; 
b. la privaziun temporara u la restricziun da la disponibladad da meds finanzials, d' activitads da temp liber u da contacts cun il mund exteriur; 
c. la multa; sco er 
d. l' arrest sco ulteriura restricziun da la libertad. 
^3 Ils chantuns relaschan in dretg disciplinar per l' execuziun da chastis e da mesiras. Quel circumscriva ils causals disciplinars, fixescha las sancziuns e la moda da lur determinaziun e regla la procedura. 
Cudesch penal svizzer dals 21 da december 1937: Art. 92
Art. 92 
Interrupziun da l' execuziun 
L' execuziun da chastis e da mesiras dastga vegnir interrutta per motivs impurtants. 
Cudesch penal svizzer dals 21 da december 1937: Art. 93
Art. 93 
Assistenza da reabilitaziun 
^1 L' assistenza da reabilitaziun duai preservar las persunas assistidas da recidivas e promover lur integraziun sociala. L' autoritad ch' è cumpetenta per l' assistenza da reabilitaziun presta e procura l' agid social e specific ch' è necessari per quest intent. 
^2 Persunas ch' èn activas en l' assistenza da reabilitaziun, ston tegnair secret quai ch' ellas vegnan a savair tras lur activitad. Ellas dastgan mo dar infurmaziuns a terzas persunas davart las relaziuns persunalas da la persuna assistida, sche la persuna assistida u la persuna ch' è cumpetenta per l' assistenza da reabilitaziun dat ses consentiment en scrit. 
^3 Las autoritads da la procedura penala pon dumandar in rapport davart la persuna assistida a l' autoritad ch' è cumpetenta per l' assistenza da reabilitaziun. 
Cudesch penal svizzer dals 21 da december 1937: Art. 94
Art. 94 
Directivas 
Las directivas ch' il derschader u l' autoritad d' execuziun po dar al sentenzià per il temp d' emprova pertutgan particularmain il pratitgar la professiun, la dimora, il manischar in vehichel a motor, l' indemnisaziun dal donn sco er l' assistenza medicinala e psicologica. 
Cudesch penal svizzer dals 21 da december 1937: Art. 95
Art. 95 
Disposiziuns cuminaivlas 
^1 Avant che decider davart l' assistenza da reabilitaziun e davart las directivas pon il derschader e l' autoritad d' execuziun dumandar in rapport a l' autoritad ch' è cumpetenta per l' assistenza da reabilitaziun e per la controlla da las directivas. La persuna pertutgada po prender posiziun davart quest rapport. Posiziuns divergentas ston vegnir menziunadas en il rapport. 
^2 L' assistenza da reabilitaziun e las directivas ston vegnir ordinadas e motivadas en la sentenzia u en la decisiun. 
^3 Sch' il sentenzià sa sustira da l' assistenza da reabilitaziun u sch' el violescha las directivas ubain sche l' assistenza da reabilitaziun u las directivas na pon betg pli vegnir realisadas u n' èn betg pli necessarias, preschenta l' autoritad cumpetenta in rapport al derschader u a l' autoritad d' execuziun. 
^4 En ils cas tenor l' alinea 3 po il derschader u l' autoritad d' execuziun: 
a. prolungar il temp d' emprova per la mesadad; 
b. abolir l' assistenza da reabilitaziun u l' ordinar da nov; 
c. midar las directivas, las abolir u ordinar novas. 
^5 En ils cas tenor l' alinea 3 po il derschader revocar il chasti cundiziunà u ordinar la reintegraziun en l' execuziun da chastis u da mesiras, sch' igl è da temair seriusamain ch' il sentenzià commettia novs malfatgs. 
Cudesch penal svizzer dals 21 da december 1937: Art. 96
Art. 96 
Assistenza sociala 
Per la durada da la procedura penala e da l' execuziun dal chasti mettan ils chantuns a disposiziun in' assistenza sociala che las persunas pertutgadas pon utilisar voluntarmain. 
Cudesch penal svizzer dals 21 da december 1937: Art. 97
Art. 97 
1. Surannaziun da la persecuziun penala. 
Termins 
a. 30 onns, sch' il malfatg è chastiabel cun in chasti da detenziun per vita duranta; 
b. 15 onns, sch' il malfatg è chastiabel cun in chasti da detenziun da dapli che 3 onns; 
c. 7 onns, sch' il malfatg è chastiabel cun in auter chasti. 
Cudesch penal svizzer dals 21 da december 1937: Art. 98
Art. 98 
Cumenzament 
La surannaziun cumenza: 
a. quel di ch' il delinquent commetta il malfatg; 
b. sch' il delinquent ha commess il malfatg en acts successivs, quel di ch' el ha commess l' ultim malfatg; 
c. sch' il cumportament chastiabel ha ina tscherta durada, quel di che quest cumportament finescha. 
Cudesch penal svizzer dals 21 da december 1937: Art. 99
Art. 99 
2. Surannaziun dal chasti. 
Termins 
^1 Ils chastis suranneschan en: 
a. 30 onns, sch' in chasti da detenziun per vita duranta è vegnì pronunzià; 
b. 25 onns, sch' in chasti da detenziun per 10 onns u dapli è vegnì pronunzià; 
c. 20 onns, sch' in chasti da detenziun d' almain 5 e da damain che 10 onns è vegnì pronunzià; 
d. 15 onns, sch' in chasti da detenziun da dapli che 1 e da damain che 5 onns è vegnì pronunzià; 
e. 5 onns, sch' in auter chasti è vegnì pronunzià. 
^2 Il termin da surannaziun d' in chasti da detenziun vegn prolungà: 
a. per la durada da l' execuziun nuninterruta da quest chasti, d' in auter chasti da detenziun u d' ina mesira che vegn exequida directamain ordavant; 
b. per la durada dal temp d' emprova en cas d' ina relaschada cundiziunada. 
Cudesch penal svizzer dals 21 da december 1937: Art. 100
Art. 100 
Cumenzament 
La surannaziun cumenza quel di che la sentenzia daventa exequibla. En cas d' in chasti cundiziunà u da l' execuziun anteriura d' ina mesira, cumenza ella quel di che l' execuziun dal chasti vegn ordinada. 
Cudesch penal svizzer dals 21 da december 1937: Art. 101
Art. 101 
3. Nunsurannaziun 
^1 Nunsurannabels èn: 
a. il genocid ( art. 264); 
b. crims cunter l' umanitad ( art. 264a al. 1 e 2); 
c. crims da guerra ( art. 264c al. 1-3, 264d al. 1 e 2, 264e al. 1 e 2, 264f, 264g al. 1 e 2 e 264h); 
d. crims che han - sco med d' extorsiun u da constricziun - periclità u smanatschà da periclitar il corp e la vita da blers umans, particularmain cun far diever da meds da destrucziun en massa, cun chaschunar catastrofas u cun prender ostagis; 
e. acts sexuals cun uffants ( art. 187 cifra 1), constricziuns sexualas ( art. 189), violaziuns ( art. 190), dischonuraziuns ( art. 191), acts sexuals cun persunas ricoveradas, arrestadas, accusadas ( art. 192 al. 1) e profitar da la situaziun d' urgenza ( art. 193 al. 1), sche quests malfatgs èn vegnids commess cunter uffants sut 12 onns. 
^2 Il derschader po levgiar il chasti, sche la persecuziun penala fiss surannada applitgond ils artitgels 97 e 98. 
^3 L' alinea 1 literas a, c e d sco er l' alinea 2 valan, sche la persecuziun penala u il chasti n' era anc betg surannà il 1. da schaner 1983 tenor il dretg applitgabel fin a quella data. L' alinea 1 litera b vala, sche la persecuziun penala u il chasti n' era anc betg surannà tenor il dretg vertent, cur che la midada dals 18 da zercladur 2010 da questa lescha è entrada en vigur. L' alinea 1 litera e vala, sche la persecuziun penala u il chasti n' era anc betg surannà ils 30 da november 2008 tenor il dretg applitgabel fin a quella data. 
Cudesch penal svizzer dals 21 da december 1937: Art. 102
Art. 102 
Chastiabladad 
^1 Sch' i vegn commess en ina interpresa in crim u in delict exequind las fatschentas en il rom da l' intent da l' interpresa e sche quest malfatg na po betg vegnir attribuì ad ina tscherta persuna natirala pervia d' ina organisaziun manglusa da l' interpresa, vegn il crim u il delict attribuì a l' interpresa. En quest cas vegn l' interpresa chastiada cun ina multa fin a 5 milliuns francs. 
^2 Sch' i sa tracta en quest connex d' in malfatg tenor ils artitgels 260, 260, 305, 322, 322 u 322 alinea 1 ubain d' in malfatg tenor l' artitgel 4a alinea 1 litera a da la Lescha federala dals 19 da december 1986 davart la concurrenza illoiala, vegn l' interpresa chastiada independentamain da la chastiabladad da persunas natiralas, sch' i sto vegnir renfatschà a l' interpresa ch' ella n' haja betg prendì tut las mesiras organisatoricas necessarias che pon vegnir pretendidas raschunaivlamain per evitar in tal malfatg. 
^3 Il derschader fixescha la multa en spezial tenor la grevezza dal malfatg e tenor la grevezza da la mancanza organisatorica e dal donn chaschunà sco er tenor la capacitad economica da l' interpresa. 
^4 Sco interpresas en il senn da quest titel valan: 
a. persunas giuridicas dal dretg privat; 
b. persunas giuridicas dal dretg public cun excepziun da las corporaziuns territorialas; 
c. societads; 
d. firmas singulas. 
Cudesch penal svizzer dals 21 da december 1937: Art. 102a
Art. 102a 
Cudesch penal svizzer dals 21 da december 1937: Art. 103
Art. 103 
Noziun 
Surpassaments èn malfatgs che vegnan chastiads cun multa. 
Cudesch penal svizzer dals 21 da december 1937: Art. 104
Art. 104 
Applitgabladad da las disposiziuns da l' emprima part 
Las disposiziuns da l' emprima part da quest Cudesch penal valan er per ils surpassaments, cun las suandantas excepziuns. 
Cudesch penal svizzer dals 21 da december 1937: Art. 105
Art. 105 
Nagina applitgabladad u applitgabladad cundiziunada 
^1 Las disposiziuns davart il chasti cundiziunà e davart il chasti parzialmain cundiziunà ( art. 42 e 43) sco er davart la responsabladad da l' interpresa ( art. 102 e 102a) n' èn betg applitgablas per surpassaments. 
^2 L' emprova e la cumplicitad vegnan chastiadas mo en ils cas che vegnan fixads explicitamain da quest Cudesch penal. 
^3 Mesiras da detenziun ( art. 59-61 e 64), il scumond d' exercitar ina professiun ( art. 67) sco er la publicaziun da la sentenzia ( art. 68) èn admess mo en ils cas che vegnan fixads explicitamain da quest Cudesch penal. 
Cudesch penal svizzer dals 21 da december 1937: Art. 106
Art. 106 
Multa 
^1 Sche la lescha na dispona betg autramain, è l' import maximal d' ina multa 10 000 francs. 
^2 En la sentenzia pronunzia il derschader in chasti da detenziun subsidiar d' almain 1 di e da maximalmain 3 mais per il cas che la multa na vegn betg pajada dal delinquent per atgna culpa. 
^3 Il derschader fixescha la multa ed il chasti da detenziun subsidiar tut tenor las relaziuns dal delinquent uschia, che quel survegn in chasti che correspunda a sia culpa. 
^4 Il chasti da detenziun subsidiar croda davent, uschenavant che la multa vegn pajada posteriuramain. 
^5 Per l' execuziun e per la transfurmaziun èn applitgabels ils artitgels 35 e 36 alineas 2-5 confurm al senn. 
Cudesch penal svizzer dals 21 da december 1937: Art. 107
Art. 107 
Lavur d' utilitad publica 
^1 Cun il consentiment dal delinquent po il derschader disponer la lavur d' utilitad publica fin a 360 uras empè da la multa pronunziada. 
^2 L' autoritad d' execuziun fixescha in termin da maximalmain 1 onn, entaifer il qual la lavur d' utilitad publica sto vegnir prestada. 
^3 Sch' il sentenzià na presta betg la lavur d' utilitad publica malgrà in' admoniziun, ordinescha il derschader che la multa vegnia exequida. 
Cudesch penal svizzer dals 21 da december 1937: Art. 108
Art. 108 
Cudesch penal svizzer dals 21 da december 1937: Art. 109
Art. 109 
Surannaziun 
La persecuziun penala ed il chasti suranneschan en 3 onns. 
Cudesch penal svizzer dals 21 da december 1937: Art. 110
Art. 110 
^1 Confamigliars d' ina persuna èn ses conjugal, sia partenaria registrada u ses partenari registrà, ses parents en lingia directa, ses fragliuns e ses fragliuns consanguins ed uterins, ses geniturs adoptivs, ses fragliuns adoptivs e ses uffants adoptivs. 
^2 Famigliars èn persunas che vivan en la medema chasada. 
^3 Sco funcziunaris valan ils funcziunaris ed ils emploiads d' ina administraziun publica e da la giurisdicziun sco er las persunas che appartegnan provisoricamain ad in' autoritad u ch' èn emploiadas provisoricamain d' ina administraziun publica u da la giurisdicziun ubain che exerciteschan temporarmain funcziuns uffizialas. 
3^bis Sch' ina disposiziun sa basa sin la noziun da la chaussa, vegn ella applitgada confurm al senn er per animals. 
^4 Documents èn scrittiras, ch' èn destinadas u adattadas, ubain segns, ch' èn destinads da cumprovar in fatg d' impurtanza giuridica. Las registraziuns sin purtaders da maletgs e da datas èn equivalentas a la furma scritta, sch' ellas servan al medem intent. 
^5 Documents publics èn documents ch' èn vegnids emess da commembers d' ina autoritad, da funcziunaris e da persunas da fai publica ademplind funcziuns suveranas. Documents che vegnan emess da las administraziuns da las interpresas economicas e dals manaschis da monopol dal stadi u d' autras corporaziuns e d' auters instituts da dretg public en fatschentas da dretg civil na valan betg sco documents publics. 
^6 Il di ha 24 uras consecutivas. Il mais e l' onn vegnan quintads tenor il chalender ordinari. 
^7 Sco arrest d' inquisiziun vala mintga arrest ch' è vegnì ordinà en ina procedura penala per ils basegns da l' inquisiziun, per motivs da segirezza u en vista a l' extradiziun. 
Cudesch penal svizzer dals 21 da december 1937: Art. 111
Art. 111 
1. Mazzament. 
Mazzament intenziunà 
Tgi che mazza intenziunadamain in uman, senza ch' ina da las premissas spezialas dals artitgels qua sutvart fiss ademplida, vegn chastià cun in chasti da detenziun d' almain 5 onns. 
Cudesch penal svizzer dals 21 da december 1937: Art. 112
Art. 112 
Assassinat 
Sch' il delinquent ha agì spezialmain senza scrupels, cunzunt sche ses motivs, l' intent dal malfatg u la moda e maniera, co ch' el l' ha commess, èn particularmain condemnabels, vegn el chastià cun in chasti da detenziun per vita duranta u cun in chasti da detenziun betg sut 10 onns. 
Cudesch penal svizzer dals 21 da december 1937: Art. 113
Art. 113 
Mazzament en affect 
Sch' il delinquent ha agì en ina ferma emoziun ch' è perstgisabla tenor las circumstanzas ubain sut in grond squitsch psichic, vegn el chastià cun in chasti da detenziun dad 1 fin 10 onns. 
Cudesch penal svizzer dals 21 da december 1937: Art. 114
Art. 114 
Mazzament sin giavisch da la victima 
Tgi che mazza - per motivs respectabels, en spezial or da cumpassiun - in uman sin ses giavisch serius ed insistent, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 115
Art. 115 
Instigaziun ed agid al suicidi 
Tgi che instighescha insatgi per motivs egoistics al suicidi u presta agid per quest intent, vegn chastià cun in chasti da detenziun fin a 5 onns u cun in chasti pecuniar, sch' il suicidi è vegnì commess u empruvà. 
Cudesch penal svizzer dals 21 da december 1937: Art. 116
Art. 116 
Infanticidi 
Sch' ina mamma mazza ses uffant durant la naschientscha u durant ch' ella stat sut l' influenza da la pagliola, vegn ella chastiada cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 117
Art. 117 
Mazzament tras negligientscha 
Tgi che chaschuna la mort d' in uman tras negligientscha, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 118
Art. 118 
2. Interrupziun da la gravidanza. 
Interrupziun chastiabla da la gravidanza 
^1 Tgi che interrumpa ina gravidanza cun il consentiment da la dunna en speranza u tgi che instighescha ina dunna en speranza d' interrumper la gravidanza u la gida da far quai, senza che las premissas tenor l' artitgel 119 sajan ademplidas, vegn chastià cun in chasti da detenziun fin a 5 onns u cun in chasti pecuniar. 
^2 Tgi che interrumpa ina gravidanza senza il consentiment da la dunna en speranza, vegn chastià cun in chasti da detenziun dad 1 fin 10 onns. 
^3 La dunna che interrumpa, che lascha interrumper u che sa participescha en autra moda e maniera vi da l' interrupziun da sia gravidanza suenter che la 12avla emna è passada dapi il cumenzament da l' ultima perioda, senza che las premissas tenor l' artitgel 119 alinea 1 sajan ademplidas, vegn chastiada cun in chasti da detenziun fin a 3 onns u cun in chasti pecuniar. 
^4 Ils cas tenor ils alineas 1 e 3 suranneschan suenter 3 onns. 
Cudesch penal svizzer dals 21 da december 1937: Art. 119
Art. 119 
Interrupziun nunchastiabla da la gravidanza 
^1 L' interrupziun da la gravidanza na vegn betg chastiada, sch' ella è necessaria tenor il giudicament dal medi per che la dunna en speranza possia vegnir protegida cunter in grev donn corporal u cunter ina greva situaziun d' urgenza psichica. Pli avanzada che la gravidanza è e pli grond ch' il privel sto esser. 
^2 L' interrupziun da la gravidanza na vegn er betg chastiada, sch' ella vegn fatga d' in medi ch' è admess per pratitgar la professiun entaifer 12 emnas dapi il cumenzament da l' ultima perioda e sin dumonda en scrit da la dunna en speranza che fa valair, ch' ella sa chattia en ina situaziun d' urgenza. Avant l' intervenziun sto il medi far persunalmain in discurs detaglià cun la dunna e la cussegliar. 
^3 Sche la dunna en speranza n' è betg abla da giuditgar, dovri il consentiment da ses represchentant legal. 
^4 Ils chantuns designeschan las praticas ed ils ospitals che adempleschan las premissas per exequir en moda cumpetenta ina interrupziun da la gravidanza e per dar ina cussegliaziun detagliada. 
^5 Per intents statistics vegn ina interrupziun da la gravidanza annunziada a l' autoritad cumpetenta, observond l' anonimitad da la dunna pertutgada ed il secret medicinal. 
Cudesch penal svizzer dals 21 da december 1937: Art. 120
Art. 120 
Surpassaments commess da medis 
^1 Cun multa vegn chastià il medi che interrumpa ina gravidanza applitgond l' artitgel 119 alinea 2 e che tralascha, avant l' intervenziun, da: 
a. pretender da la dunna en speranza ina dumonda en scrit; 
c. sa persvader persunalmain ch' ina dunna en speranza sut 16 onns è sa drizzada ad in post da cussegliaziun spezialisà per giuvenils. 
^2 Medemamain vegn chastià il medi che tralascha d' annunziar a l' autoritad da sanadad cumpetenta ina interrupziun da la gravidanza tenor l' artitgel 119 alinea 5. 
Cudesch penal svizzer dals 21 da december 1937: Art. 121
Art. 121 
Cudesch penal svizzer dals 21 da december 1937: Art. 122
Art. 122 
3. Blessura corporala. 
Blessura corporala greva 
Tgi che blessa intenziunadamain in uman uschia che sia vita è periclitada, 
tgi che struptgescha intenziunadamain il corp, in organ impurtant u in member d' in uman u fa nunduvrabel in organ impurtant u in member, fa in uman per adina nunabel da lavurar, mendus u malsaun da spiert, sfigurescha grevamain e durablamain la fatscha d' in uman, 
tgi che chaschuna intenziunadamain in auter donn grev dal corp u da la sanadad corporala u spiertala d' in uman, 
vegn chastià cun in chasti da detenziun fin a 10 onns u cun in chasti pecuniar betg sut 180 taxas per di. 
Cudesch penal svizzer dals 21 da december 1937: Art. 123
Art. 123 
Blessura corporala leva 
1. Tgi che chaschuna intenziunadamain in auter donn vi dal corp u vi da la sanadad d' in uman, vegn chastià, sin plant, cun in chasti da detenziun fin a 3 onns u cun in chasti pecuniar. 
En cas levs po il derschader diminuir il chasti ( art. 48a). 
2. Il chasti consista d' in chasti da detenziun fin a 3 onns u d' in chasti pecuniar, ed il delinquent vegn persequità d' uffizi, 
sch' el ha duvrà tissi, in' arma u in auter object privlus, 
sch' el ha commess il malfatg vers ina persuna betg abla da sa defender u vers ina persuna confidada ad el u per la quala el ha d' avair quità, en spezial vers in uffant, 
sch' el è il conjugal da la victima e sch' il malfatg è vegnì commess durant la lètg u entaifer 1 onn suenter il divorzi, 
sch' el è il partenari registrà dal delinquent e sch' il malfatg è vegnì commess durant il partenadi registrà u entaifer 1 onn suenter sia schliaziun, 
sch' el è il partenari da vita eterosexual u omosexual dal delinquent, uschenavant ch' els mainan ina chasada cuminaivla per in temp illimità, e sch' il malfatg è vegnì commess durant quest temp u entaifer 1 onn suenter la separaziun. 
Cudesch penal svizzer dals 21 da december 1937: Art. 124
Art. 124 
Mutilaziun da genitalias femininas 
^1 Tgi che mutilescha las genitalias d' ina persuna feminina, las donnegescha fermamain e per adina en lur funcziun natirala u las donnegescha en autra moda, vegn chastià cun in chasti da detenziun fin a 10 onns u cun in chasti pecuniar betg sut 180 taxas per di. 
^2 Chastiabel è er quel che commetta il malfatg a l' exteriur, sch' el sa chatta en Svizra e na vegn betg extradì. L' artitgel 7 alineas 4 e 5 è applitgabel. 
Cudesch penal svizzer dals 21 da december 1937: Art. 125
Art. 125 
Blessura corporala per negligientscha 
^1 Tgi che chaschuna per negligientscha in donn vi dal corp u vi da la sanadad d' in uman, vegn chastià, sin plant, cun in chasti da detenziun fin a 3 onns u cun in chasti pecuniar. 
^2 Sch' il donn è grond, vegn il delinquent persequità d' uffizi. 
Cudesch penal svizzer dals 21 da december 1937: Art. 126
Art. 126 
Metter maun vi d' ina persuna 
^1 Tgi che metta maun vi d' ina persuna senza chaschunar donn vi dal corp u vi da la sanadad da quella, vegn chastià, sin plant, cun multa. 
^2 Il delinquent vegn persequità d' uffizi, sch' el commetta il malfatg repetidamain: 
a. vers ina persuna ch' è confidada ad el u per la quala el ha d' avair quità, en spezial vers in uffant; 
b. vers ses conjugal durant la lètg u entaifer 1 onn suenter il divorzi; u 
c. vers il partenari da vita eterosexual u omosexual, uschenavant ch' els mainan ina chasada cuminaivla per in temp illimità e ch' il malfatg è vegnì commess durant quest temp u entaifer 1 onn suenter la separaziun. 
Cudesch penal svizzer dals 21 da december 1937: Art. 127
Art. 127 
4. Periclitaziun da la vita e da la sanadad. 
Metter a l' abandun 
Tgi che metta ina persuna dependenta d' agid, ch' è confidada ad el u per la quala el ha da procurar, en in privel da vita u en in grond privel direct per la sanadad u lascha quella a l' abandun en in tal privel, vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 128
Art. 128 
Omissiun da l' agid d' urgenza 
Tgi che na gida betg in uman ch' el ha blessà sez u in uman che sa chatta directamain en privel da mort, malgrà ch' ins dastga spetgar quai dad el tenor las circumstanzas, 
tgi che tegna enavos auters da prestar agid u impedescha els da far quai, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 128bis
Art. 128 1 
Fauss alarm 
Tgi che alarmescha cunter meglier savair e senza motiv in servetsch da segirezza public u d' utilitad publica, in servetsch da salvament u in servetsch d' agid, en spezial la polizia, ils pumpiers u la sanitad, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 129
Art. 129 
Periclitaziun da la vita 
Tgi che metta senza scrupel in uman en in grond privel da vita, vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 130
Art. 130-132 
Cudesch penal svizzer dals 21 da december 1937: Art. 133
Art. 133 
Baruffa 
^1 Tgi che sa participescha ad ina baruffa che chaschuna la mort u ina blessura corporala d' in uman, vegn chastià cun in chasti da detenziun fin a 3 onns u cun in chasti pecuniar. 
^2 Betg chastiabel n' è quel che sa dosta mo da las attatgas u che separa ils cumbattants. 
Cudesch penal svizzer dals 21 da december 1937: Art. 134
Art. 134 
Agressiun 
Tgi che sa participescha ad in' agressiun cunter in u cunter plirs umans che chaschuna la mort u ina blessura corporala d' ina persuna attatgada u d' ina terza persuna, vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 135
Art. 135 
Represchentaziun d' acts da violenza 
^1 Tgi che producescha, importa, depositescha, metta en circulaziun, propaghescha, expona, offrescha, mussa, surlascha u renda accessibel registraziuns sonoras u visualas, maletgs, auters objects u represchentaziuns che mussan en moda insistenta violenzas crudaivlas cunter umans u cunter animals, senza avair ina valur culturala u scientifica degna da vegnir protegida, e che violeschan uschia la dignitad elementara da l' uman en moda gravanta, vegn chastià cun in chasti da detenziun fin a 3 onns u cun in chasti pecuniar. 
1^bis Cun in chasti da detenziun fin ad 1 onn u cun in chasti pecuniar vegn chastià, tgi che cumpra, tgi che sa procura sur meds electronics u en autra moda u tgi che posseda objects u represchentaziuns tenor l' alinea 1, uschenavant che quels mussan violenzas cunter umans u cunter animals. 
^2 Ils objects vegnan confiscads. 
^3 Sch' il delinquent agescha per motivs d' engurdientscha, vegn el chastià cun in chasti da detenziun fin a 3 onns u cun in chasti pecuniar. Cun il chasti da detenziun sto vegnir collià in chasti pecuniar. 
Cudesch penal svizzer dals 21 da december 1937: Art. 136
Art. 136 
Dar ad uffants substanzas nuschaivlas per la sanadad 
Tgi che dat bavrondas alcoholicas u autras substanzas ad in uffant sut 16 onns u tgi che metta a sia disposiziun talas per il consum, e quai en ina quantitad che po periclitar la sanadad, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 137
Art. 137 
1. Malfatgs cunter la facultad. 
Appropriaziun illegitima 
1. Tgi che s' appropriescha d' ina chaussa estra movibla per qua tras enritgir sasez u in auter en moda illegala, vegn chastià cun in chasti da detenziun fin a 3 onns u cun in chasti pecuniar, nun che las premissas spezialas tenor ils artitgels 38-40 vegnian en consideraziun. 
2. Sch' il delinquent ha chattà la chaussa u sch' el è vegnì en possess da quella senza vulair, 
sch' el agescha senza l' intenziun da s' enritgir u 
sch' el agescha a disfavur d' in parent u d' in confamigliar, 
vegn il malfatg persequità mo sin basa d' in plant. 
Cudesch penal svizzer dals 21 da december 1937: Art. 138
Art. 138 
Defraudaziun 
1. Tgi che s' appropriescha d' ina chaussa estra movibla affidada ad el per qua tras enritgir sasez u in auter en moda illegala, 
tgi che dovra illegalmain valurs da facultad confidadas ad el per ses avantatg u per l' avantatg d' in auter, 
vegn chastià cun in chasti da detenziun fin a 5 onns u cun in chasti pecuniar. 
La defraudaziun a disfavur d' in parent u d' in confamigliar vegn persequitada mo sin basa d' in plant. 
2. Tgi che commetta il malfatg sco commember d' ina autoritad, sco funcziunari, sco avugà, sco assistent, sco administratur da facultad professiunal ubain tgi che exequescha ina professiun, in mastergn u in commerzi ed ha per quest intent l' autorisaziun d' ina autoritad, vegn chastià cun in chasti da detenziun fin a 10 onns u cun in chasti pecuniar. 
Cudesch penal svizzer dals 21 da december 1937: Art. 139
Art. 139 
Enguladitsch 
1. Tgi che prenda davent d' insatgi ina chaussa estra movibla per qua tras enritgir sasez u in auter en moda illegala, vegn chastià cun in chasti da detenziun fin a 5 onns u cun in chasti pecuniar. 
2. Il lader vegn chastià cun in chasti da detenziun fin a 10 onns u cun in chasti pecuniar betg sut 90 taxas per di, sch' el engola da professiun. 
3. Il lader vegn chastià cun in chasti da detenziun fin a 10 onns u cun in chasti pecuniar betg sut 180 taxas per di, 
sch' el exequescha l' enguladitsch sco commember d' ina banda ch' è sa furmada per exequir adina puspè rapinas u enguladitschs, 
sch' el porta cun sai in' arma da fieu u in' autra arma privlusa cun l' intent da far l' enguladitsch, u 
sch' el mussa sia privlusadad particulara cun la moda e maniera d' exequir l' enguladitsch. 
4. L' enguladitsch a disfavur d' in parent u d' in confamigliar vegn persequità mo sin basa d' in plant. 
Cudesch penal svizzer dals 21 da december 1937: Art. 140
Art. 140 
Rapina 
1. Tgi che commetta in enguladitsch cun duvrar violenza cunter ina persuna u cun smanatschar in privel preschent per il corp e per la vita u suenter avair rendì la persuna pertutgada nunabla da far resistenza, vegn chastià cun in chasti da detenziun fin a 0 onns u cun in chasti pecuniar betg sut 80 taxas per di. 
Tgi che vegn tschiffà en flagranti tar in enguladitsch e commetta acts da sforz tenor l' alinea 1 per tegnair per sasez la chaussa engulada, vegn chastià cun il medem chasti. 
2. Il rapinader vegn chastià cun in chasti da detenziun betg sut 1 onn, sch' el porta cun sai in' arma da fieu u in' autra arma privlusa cun l' intent da far rapina. 
3. Il rapinader vegn chastià cun in chasti da detenziun betg sut 2 onns, 
sch' el exequescha la rapina sco commember d' ina banda ch' è sa furmada per exequir adina puspè rapinas u enguladitschs, 
sch' el mussa uschiglio sia privlusadad particulara cun la moda e maniera d' exequir la rapina. 
4. Il delinquent vegn chastià cun in chasti da detenziun betg sut 5 onns, sch' el metta la victima en privel da vita, chaschuna ad ella ina greva blessura corporala u tracta ella en moda crudaivla. 
Cudesch penal svizzer dals 21 da december 1937: Art. 141
Art. 141 
Privaziun d' ina chaussa 
Tgi che privescha in possessur legitim d' ina chaussa movibla senza avair l' intent da sa patrunar da quella e chaschuna qua tras al possessur in dischavantatg considerabel, vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 141bis
Art. 141 
Utilisaziun illegala da valurs da facultad 
Tgi che dovra illegalmain valurs da facultad, da las qualas el è vegnì en possess senza vulair, per ses avantatg u per l' avantatg d' in auter, vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 142
Art. 142 
Retratga illegala d' energia 
^1 Tgi che retira illegalmain energia d' in stabiliment che serva a l' utilisaziun da forzas da la natira, en spezial d' in implant electric, vegn chastià, sin plant, cun in chasti da detenziun fin a 3 onns u cun in chasti pecuniar. 
^2 Sch' il delinquent agescha cun l' intenziun d' enritgir sasez u in auter en moda illegala, vegn el chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 143
Art. 143 
Procuraziun illegala da datas 
^1 Tgi che procura illegalmain per sasez u per in auter datas ch' èn registradas u ch' èn vegnidas transmessas en moda electronica u en maniera sumeglianta e che n' èn betg destinadas ad el e ch' èn segiradas spezialmain cunter ses access betg autorisà, cun l' intenziun d' enritgir sasez u in auter, vegn chastià cun in chasti da detenziun fin a 5 onns u cun in chasti pecuniar. 
2. La procuraziun illegala da datas a disfavur d' in parent u d' in confamigliar vegn persequitada mo sin basa d' in plant. 
Cudesch penal svizzer dals 21 da december 1937: Art. 143bis
Art. 143 1 
Access illegal ad in sistem d' elavuraziun da datas 
^1 Tgi che penetrescha illegalmain tras indrizs da transmissiun da datas en in sistem d' elavuraziun da datas ester ch' è segirà spezialmain cunter ses access, vegn chastià, sin plant, cun in chasti da detenziun fin a 3 onns u cun in chasti pecuniar. 
^2 Tgi che metta en circulaziun u renda accessibels pleds-clav, programs u autras datas, da las qualas el sa u sto supponer ch' ellas vegnan duvradas per commetter in malfatg tenor l' alinea 1, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 144
Art. 144 
Donn material 
^1 Tgi che donnegescha, destruescha u fa nunduvrabla ina chaussa, vi da la quala insatgi auter ha in dretg da proprietad, da diever u da giudida, vegn chastià, sin plant, cun in chasti da detenziun fin a 3 onns u cun in chasti pecuniar. 
^2 Sch' il delinquent ha fatg il donn vi da la chaussa a chaschun d' in arrotschament public, vegn el persequità d' uffizi. 
^3 Sch' il delinquent ha chaschunà in grond donn, po il derschader pronunziar in chasti da detenziun dad 1 fin 5 onns. Il malfatg vegn persequità d' uffizi. 
Cudesch penal svizzer dals 21 da december 1937: Art. 144bis
Art. 144 
Donnegiament da datas 
1. Tgi che mida, stizza u fa nunduvrablas, senza dretg, datas registradas u transmessas en moda electronica u en moda cumparegliabla, vegn chastià, sin plant, cun in chasti da detenziun fin a 3 onns u cun in chasti pecuniar. 
Sch' il delinquent ha chaschunà in grond donn, po il derschader pronunziar in chasti da detenziun dad 1 fin 5 onns. Il malfatg vegn persequità d' uffizi. 
2. Tgi che fabritgescha, importa, metta en circulaziun, propaghescha, offrescha u renda accessibel en autra maniera programs u dat instrucziuns per la fabricaziun da tals, dals quals el sa u sto supponer ch' els duain vegnir duvrads per ils intents numnads en l' alinea 1, vegn chastià cun in chasti da detenziun fin a 3 onns u cun in chasti pecuniar. 
Sch' il delinquent agescha da professiun, po il derschader pronunziar in chasti da detenziun dad 1 fin 5 onns. 
Cudesch penal svizzer dals 21 da december 1937: Art. 145
Art. 145 
Defraudaziun e privaziun da chaussas dadas en pegn e d' objects da retenziun 
Il debitur che privescha, cun l' intent da far donn a ses creditur, quel d' ina chaussa che serva sco pegn u sco object da retenziun, dispona arbitrariamain da quella, donnegescha, destruescha, svalitescha u fa ch' ella è nunduvrabla, vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 146
Art. 146 
Engion 
^1 Tgi che cugliuna, cun l' intenziun d' enritgir sasez u in auter en moda illegala, malignamain insatgi cun affirmar chaussas faussas u cun supprimer fatgs vardaivels u tgi che affirmescha malignamain insatgi en sia errur ed è uschia la culpa che l' engianà sa cumporta uschia, ch' el fa donn a sia facultad u a la facultad d' in auter, vegn chastià cun in chasti da detenziun fin a 5 onns u cun in chasti pecuniar. 
^2 Sch' il delinquent agescha da professiun, vegn el chastià cun in chasti da detenziun fin a 10 onns u cun in chasti pecuniar betg sut 90 taxas per di. 
^3 L' engion a disfavur d' in parent u d' in confamigliar vegn persequità mo sin basa d' in plant. 
Cudesch penal svizzer dals 21 da december 1937: Art. 147
Art. 147 
Diever abusiv d' in indriz d' elavuraziun da datas 
^1 Tgi che ha, cun l' intenziun d' enritgir sasez u in auter en moda illegala, faschond diever da datas en moda nuncorrecta, incumpletta u betg permessa u en moda sumeglianta, influenzà in process d' elavuraziun da datas electronic u in process sumegliant ubain in process da transmissiun da datas ed ha qua tras chaschunà in transferiment da facultad per donn d' in auter u ha zuppentà in transferiment da facultad directamain suenter quai, vegn chastià cun in chasti da detenziun fin a 5 onns u cun in chasti pecuniar. 
^2 Sch' il delinquent agescha da professiun, vegn el chastià cun in chasti da detenziun fin a 10 onns u cun in chasti pecuniar betg sut 90 taxas per di. 
^3 Il diever abusiv d' in indriz d' elavuraziun da datas a disfavur d' in parent u d' in confamigliar vegn persequità mo sin basa d' in plant. 
Cudesch penal svizzer dals 21 da december 1937: Art. 148
Art. 148 
^1 Tgi che dovra, malgrà ch' el è insolvent u n' è betg pront da pajar, ina carta da schecs u da credit che l' emittent ha surlaschà ad el ubain in instrument da pajament sumegliant per acquistar prestaziuns da facultad, e fa qua tras in donn vi da la facultad da l' emittent, vegn chastià cun in chasti da detenziun fin a 5 onns u cun in chasti pecuniar, uschenavant che l' emittent e l' interpresa da contract han prendì las mesiras ch' ins po pretender dad els per evitar il diever abusiv da la carta. 
^2 Sch' il delinquent agescha da professiun, vegn el chastià cun in chasti da detenziun fin a 10 onns u cun in chasti pecuniar betg sut 90 taxas per di. 
Cudesch penal svizzer dals 21 da december 1937: Art. 149
Art. 149 
Fraud d' ustaria 
Tgi che prenda albiert en in manaschi d' hotellaria, lascha sa servir spaisas e bavrondas u fa diever d' autras prestaziuns da servetsch e banduna il manaschi senza pajar, vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 150
Art. 150 
Cuntanscher cun rampigns ina prestaziun 
Tgi che cuntanscha, senza pajar, cun rampigns ina prestaziun, savend ch' ella vegn mo prestada cunter pajament, en spezial 
tgi che dovra in med public da transport, 
tgi che visita ina preschentaziun, in' exposiziun u in' occurrenza sumeglianta, 
tgi che fa diever d' ina prestaziun che vegn furnida d' in indriz d' elavuraziun da datas u d' in automat, 
vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 150bis
Art. 150 1 
Fabritgar e metter en circulaziun materialias per decodar nunautorisadamain purschidas codadas 
^1 Tgi che fabritga, importa, exporta, transporta, metta en circulaziun u installescha apparats, dals quals las parts u ils programs per elavurar datas èn previs u adattads per decodar nunautorisadamain programs da radiodiffusiun u servetschs da telecommunicaziun, vegn chastià, sin plant, cun multa. 
^2 L' emprova e la cumplicitad èn chastiablas. 
Cudesch penal svizzer dals 21 da december 1937: Art. 151
Art. 151 
Donn da facultad chaschunà en moda maligna 
Tgi che cugliuna, senza l' intenziun da s' enritgir, malignamain insatgi cun affirmar chaussas faussas u cun supprimer fatgs vardaivels u affirmescha malignamain insatgi en sia errur ed è uschia la culpa che l' engianà sa cumporta uschia, ch' el fa donn a sia facultad u a la facultad d' in auter, vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 152
Art. 152 
Indicaziuns nunvairas concernent interpresas commerzialas 
Tgi che, sco fundatur, sco possessur, sco associà cun responsabladad illimitada, sco mandatari u sco commember da la direcziun, dal cussegl d' administraziun, dal post da revisiun u sco liquidatur d' ina societad commerziala, d' ina associaziun u d' ina autra interpresa che vegn manada en furma commerziala, 
dat u lascha dar, en communicaziuns publicas ubain en rapports u en projects destinads a la totalitad dals commembers d' ina societad u d' in associaziun u als participads ad ina interpresa, indicaziuns nunvairas u betg cumplettas d' ina impurtanza considerabla, che pon intimar in auter da prender decisiuns che fan donn a la facultad, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 153
Art. 153 
Indicaziuns nunvairas vers autoritads dal register da commerzi 
Tgi ch' è la culpa ch' ina autoritad dal register da commerzi fa ina registraziun nunvaira u tgi che ha taschentà in fatg che sto vegnir registrà, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 154
Art. 154 
Abolì 
Cudesch penal svizzer dals 21 da december 1937: Art. 155
Art. 155 
Falsificaziun da rauba 
1. Tgi che per intents d' engion en il commerzi ed en relaziuns da fatschenta 
fabritgescha rauba, da la quala la valur reala è mendra che quai ch' ella para, en spezial cun imitar u cun falsifitgar in artitgel, 
importa, depositescha u metta en circulaziun tala rauba, 
vegn chastià cun in chasti da detenziun fin a 3 onns u cun in chasti pecuniar, uschenavant ch' il malfatg na vegn betg chastià tenor in' autra disposiziun cun in chasti pli grond. 
2. Sch' il delinquent agescha da professiun, vegn el chastià cun in chasti da detenziun fin a 5 onns u cun in chasti pecuniar, uschenavant ch' il malfatg na vegn betg chastià tenor in' autra disposiziun cun in chasti pli grond. 
Cudesch penal svizzer dals 21 da december 1937: Art. 156
Art. 156 
Extorsiun 
1. Tgi che influenzescha, cun l' intenziun d' enritgir sasez u in auter en moda illegala, insatgi tras violenza u tras la smanatscha da dischavantatgs serius a sa cumportar uschia, ch' el fa donn a sia facultad u a la facultad d' in auter, vegn chastià cun in chasti da detenziun fin a 5 onns u cun in chasti pecuniar. 
2. Sch' il culpant agescha da professiun u sch' el extorchescha repetidamain la medema persuna, 
vegn el chastià cun in chasti da detenziun dad 1 fin 10 onns. 
3. Sch' il delinquent dovra violenza cunter ina persuna u sch' el smanatscha quella cun in privel preschent per la vita u per l' integritad corporala, vegn el chastià tenor l' artitgel 140. 
4. Sch' il delinquent smanatscha cun in privel per il corp e per la vita da blers umans u cun gronds donns da chaussas, vi da las qualas igl exista in grond interess public, vegn el chastià cun in chasti da detenziun betg sut 1 onn. 
Cudesch penal svizzer dals 21 da december 1937: Art. 157
Art. 157 
Usura 
1. Tgi che explotescha la situaziun da sforz, la dependenza, la mancanza d' experientscha u la flaivlezza concernent la capacitad da giuditgar d' ina persuna tras quai, ch' el lascha conceder u empermetter a sasez u ad in auter per ina prestaziun avantatgs da facultad che stattan economicamain en ina disproporziun evidenta cun la prestaziun, 
tgi che acquista ina pretensiun usurara e la alienescha vinavant u la fa valair, 
vegn chastià cun in chasti da detenziun fin a 5 onns u cun in chasti pecuniar. 
2. Sch' il delinquent agescha da professiun, vegn el chastià cun in chasti da detenziun dad 1 fin 10 onns. 
Cudesch penal svizzer dals 21 da december 1937: Art. 158
Art. 158 
Administraziun malfidaivla 
1. Tgi ch' è incumbensà sin basa da la lescha, d' ina incarica da l' autoritad u d' in act giuridic d' administrar la facultad d' in auter u da survegliar ina tala administraziun da facultad e chaschuna u tolerescha, violond sias obligaziuns, che la facultad da l' auter vegn donnegiada, vegn chastià cun in chasti da detenziun fin a 3 onns u cun in chasti pecuniar. 
Tgi che agescha egualmain sco mainagestiun senza incarica, vegn chastià cun il medem chasti. 
Sch' il delinquent agescha cun l' intenziun d' enritgir sasez u in auter en moda illegala, po el vegnir chastià cun in chasti da detenziun dad 1 fin 5 onns. 
2. Tgi che surdovra, cun l' intenziun d' enritgir sasez u in auter en moda illegala, l' autorisaziun ch' el ha obtegnì tras la lescha, tras ina incarica da l' autoritad u tras in act giuridic da represchentar insatgi, e chaschuna uschia in donn vi da la facultad dal represchentà, vegn chastià cun in chasti da detenziun fin a 5 onns u cun in chasti pecuniar. 
^3 L' administraziun malfidaivla a disfavur d' in parent u d' in confamigliar vegn persequitada mo sin basa d' in plant. 
Cudesch penal svizzer dals 21 da december 1937: Art. 159
Art. 159 
Diever abusiv da deducziuns dal salari 
Il patrun che violescha l' obligaziun da duvrar ina deducziun dal salari per taglias, per taxas, per premias e per contribuziuns d' assicuranzas u en autra maniera a favur dal lavurant e fa uschia donn vi da la facultad da quel, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 160
Art. 160 
Zuppentada 
1. Tgi che acquista, sa lascha regalar, prenda a pegn, taschenta u gida ad alienar ina chaussa, da la quala el sa u sto supponer ch' in auter la haja acquistada tras in malfatg cunter la facultad, vegn chastià cun in chasti da detenziun fin a 5 onns u cun in chasti pecuniar. 
Il zuppentader vegn chastià tenor la smanatscha dal chasti per il malfatg precedent, sche quel chasti è pli lev. 
Sch' il malfatg precedent è in delict che vegn persequità sin plant, vegn la zuppentada mo persequitada, sch' igl è vegnì purtà in plant da persequitar il malfatg precedent. 
^2 Sch' il delinquent agescha da professiun, vegn el chastià cun in chasti da detenziun fin a 10 onns u cun in chasti pecuniar betg sut 90 taxas per di. 
Cudesch penal svizzer dals 21 da december 1937: Art. 161
Art. 161 
Cudesch penal svizzer dals 21 da december 1937: Art. 161bis
Art. 161 1 
Cudesch penal svizzer dals 21 da december 1937: Art. 162
Art. 162 
2. Violaziun dal secret da fabricaziun u da fatschenta 
Tgi che tradescha in secret da fabricaziun u in secret da fatschenta ch' el avess l' obligaziun d' observar sin basa da la lescha u d' in contract, 
tgi che maldovra quest tradiment per sasez u per in auter, 
vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 163
Art. 163 
3. Crims u delicts da concurs e da scussiun. 
Concurs fraudulent ed engion durant la sequestraziun 
1. Il debitur che reducescha sia facultad en moda fictiva per donn dals crediturs, en spezial, 
che lascha svanir u taschenta valurs da facultad, 
che dat da crair d' avair debits, 
che renconuscha pretensiuns simuladas u incitescha in auter da las far valair, 
vegn chastià cun in chasti da detenziun fin a 5 onns u cun in chasti pecuniar, sch' il concurs è vegnì declerà cunter el u sch' igl è vegnì emess in attest da perdita cunter el. 
2. La terza persuna che commetta in tal malfatg per donn dals crediturs, vegn chastiada, sut las medemas premissas, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 164
Art. 164 
Reducziun da la facultad per donn dals crediturs 
1. Il debitur che reducescha sia facultad per donn dals crediturs cun 
donnegiar, destruir, svalitar u far nunduvrablas valurs da facultad, 
alienar valurs da facultad gratuitamain u cunter ina prestaziun che ha ina valur evidentamain pli pitschna, 
refusar, senza motivs reals, dretgs che tutgan ad el u desister gratuitamain da dretgs, 
vegn chastià cun in chasti da detenziun fin a 5 onns u cun in chasti pecuniar, sch' il concurs è vegnì declerà cunter el u sch' igl è vegnì emess in attest da perdita cunter el. 
2. La terza persuna che commetta in tal malfatg per donn dals crediturs, vegn chastiada, sut las medemas premissas, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 165
Art. 165 
Nauscha administraziun 
1. Il debitur che, en autra maniera che quellas previsas en l' artitgel 64, tras nauscha administraziun, en spezial cun ina dotaziun da chapital nunsuffizienta, cun expensas sproporziunadas, cun speculaziuns ristgadas, cun dar u cun duvrar credits da levsenn, cun sfarlattar valurs da facultad e cun negliger grevamain la lavur professiunala u l' administraziun da la facultad, 
chaschuna sia surdebitaziun u fa vegnir quella anc mendra, chaschuna sia atgna insolvenza u fa la situaziun concernent sia facultad anc mendra malgrà ch' el sa da sia insolvenza, 
vegn chastià cun in chasti da detenziun fin a 5 onns u cun in chasti pecuniar, sch' il concurs è vegnì declerà cunter el u sch' igl è vegnì emess in attest da perdita cunter el. 
2. Il debitur stumà sin via d' ina sequestraziun vegn persequità mo sin plant d' in creditur che ha survegnì in attest da perdita cunter el. 
Il plant sto vegnir purtà entaifer 3 mais dapi il di la consegna da l' attest da perdita. 
Il creditur che ha surmanà il debitur da far debits da levsenn, da far expensas sproporziunadas u da far speculaziuns ristgadas ubain che ha explotà quel en moda usurara, n' ha betg il dretg da purtar plant. 
Cudesch penal svizzer dals 21 da december 1937: Art. 166
Art. 166 
Tralaschar la contabilitad 
Il debitur che violescha sia obligaziun legala da manar e da tegnair en salv en urden cudeschs da fatschenta u da far ina bilantscha, uschia che ses stadi da facultad n' è betg u n' è betg cumplettamain vesaivel, vegn chastià cun in chasti da detenziun fin a 3 onns u cun in chasti pecuniar, sch' igl è vegnì declerà il concurs cunter el u sch' igl è vegnì emess in attest da perdita cunter el en cas d' ina sequestraziun tenor l' artitgel 43 da la Lescha federala dals 11 d' avrigl 1889 davart scussiun e concurs. 
Cudesch penal svizzer dals 21 da december 1937: Art. 167
Art. 167 
Favurisaziun d' in creditur 
Il debitur, ch' è conscient da sia insolvenza e che ha l' intenziun da favurisar singuls da ses crediturs a disfavur dad auters, e che interprenda acts cun questa finamira, en spezial pajond debits betg scadids, pajond debits scadids en autra moda che cun ils meds da pajament usitads, garantind in debit or d' agens meds senza esser obligà da far quai, vegn chastià cun in chasti da detenziun fin a 3 onns u cun in chasti pecuniar, sch' igl è vegnì declerà il concurs cunter el u sch' igl è vegnì emess in attest da perdita cunter el. 
Cudesch penal svizzer dals 21 da december 1937: Art. 168
Art. 168 
Corrupziun en cas d' execuziun sfurzada 
^1 Tgi che conceda u garantescha ad in creditur u a ses represchentant avantatgs spezials per survegnir sia vusch en la radunanza dals crediturs u en la giunta dals crediturs u per cuntanscher ses consentiment per in concordat giudizial u sia refusa d' in tal concordat, vegn chastià cun in chasti da detenziun fin a 3 onns u cun in chasti pecuniar. 
^2 Tgi che conceda u garantescha ad in administratur da concurs, ad in commember da l' administraziun da concurs, al curatur u al liquidatur avantatgs spezials per influenzar sias decisiuns, vegn chastià cun in chasti da detenziun fin a 3 onns u cun in chasti pecuniar. 
^3 Tgi che sa lascha conceder u garantir tals avantatgs, vegn chastià cun il medem chasti. 
Cudesch penal svizzer dals 21 da december 1937: Art. 169
Art. 169 
Disponer da valurs da facultad sequestradas 
Tgi che dispona arbitrariamain per il donn dals crediturs d' ina valur da facultad 
ch' è impegnada u sequestrada uffizialmain, 
ch' è registrada uffizialmain en ina procedura da scussiun, da concurs u da retenziun u 
che fa part d' ina facultad ch' è vegnida concedida en in' enclegientscha da liquidaziun 
u tgi che donnegescha, destruescha, svalitescha u fa nunduvrabla ina tala valur da facultad, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 170
Art. 170 
Obtegnair cun rampigns in concordat giudizial 
Il debitur che engiona ses crediturs, il curatur u l' autoritad da relasch en quai che concerna sia situaziun da facultad, en spezial cun ina contabilitad u cun ina bilantscha faussa, per cuntanscher uschia in moratori u l' approvaziun d' in concordat giudizial, 
il terz che fa in tal act per avantatg dal debitur, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 171
Art. 171 
Concordat giudizial 
^1 Ils artitgels 163 cifra 1, 164 cifra 1, 165 cifra 1, 166 e 167 valan er, sch' in concordat giudizial è vegnì acceptà e confermà. 
^2 Sch' il debitur u sche la terza persuna ha - en il senn dals artitgels 163 cifra 2 e 164 cifra 2 - fatg in sforz economic spezial per facilitar qua tras la conclusiun d' in concordat giudizial, po l' autoritad cumpetenta desister d' al persequitar penalmain, d' al consegnar al derschader u d' al dar in chasti. 
Cudesch penal svizzer dals 21 da december 1937: Art. 171bis
Art. 171 
Revocaziun dal concurs 
^1 Sch' il concurs vegn revocà ( art. 195 LSC), po l' autoritad cumpetenta desister da la persecuziun penala, da la consegna al derschader u dal chasti. 
^2 Sch' igl è vegnì concludì in concordat giudizial, è l' alinea 1 mo applitgabel, sch' il debitur u sche la terza persuna en il senn dals artitgels 163 cifra 2 e 164 cifra 2 ha fatg in sforz economic spezial ed ha tras quai facilità la conclusiun dal concordat. 
Cudesch penal svizzer dals 21 da december 1937: Art. 172
Art. 172 
4. Disposiziuns generalas. … 
Cudesch penal svizzer dals 21 da december 1937: Art. 172bis
Art. 172 
Cumulaziun dal chasti da detenziun e dal chasti pecuniar 
Sch' i vegn smanatschà en quest titel sulettamain cun in chasti da detenziun, po il derschader cumular quel en mintga cas cun in chasti pecuniar. 
Cudesch penal svizzer dals 21 da december 1937: Art. 172ter
Art. 172 
Delicts da facultad minimals 
^1 Sch' il malfatg pertutga mo ina valur da facultad minima u sch' el chaschuna mo in pitschen donn, vegn il delinquent chastià, sin plant, cun multa. 
^2 Questa prescripziun na vala betg per l' enguladitsch qualifitgà ( art. 139 cifras 2 e 3), per la rapina e per l' extorsiun. 
Cudesch penal svizzer dals 21 da december 1937: Art. 173
Art. 173 
1. Violaziuns da l' onur. 
Diffamaziun 
1. Tgi che inculpescha u suspecta insatgi visavi in auter d' ina conduita dischonuraivla u d' auters fatgs che pon far donn a ses bun num, 
tgi che derasa ina tala inculpaziun u in tal suspect, 
vegn chastià, sin plant, cun in chasti pecuniar fin a 180 taxas per di. 
2. Sche l' inculpà cumprova d' avair ditg u derasà insatge che correspunda a la vardad, u sch' el aveva motivs serius da tegnair quai da buna fai per vair, n' è el betg chastiabel. 
3. A l' inculpà na vegni betg permess da prestar la cumprova d' avair ditg la vardad ed el è chastiabel per decleraziuns ch' èn vegnidas ditgas u derasadas senza vulair mantegnair ils interess publics u senza auters motivs giustifitgabels, mabain ch' èn vegnidas ditgas e derasadas en emprima lingia cun l' intent da renfatschar ad insatgi insatge dal mal, en spezial sche las decleraziuns sa refereschan a la vita privata u a la vita da famiglia. 
4. Sch' il delinquent revochescha sco nunvair quai ch' el ha ditg, po il derschader diminuir il chasti u desister dal tuttafatg da quel. 
5. Sche l' inculpà n' ha betg cumprovà la vardad u sche sias decleraziuns èn nunvairas u sche l' inculpà las revochescha, ha il derschader da constatar quai en la sentenzia u en in auter document. 
Cudesch penal svizzer dals 21 da december 1937: Art. 174
Art. 174 
Calumnia 
1. Tgi che inculpescha u suspecta insatgi cunter meglier savair visavi in auter d' ina conduita dischonuraivla u d' auters fatgs che pon far donn a ses bun num, 
tgi che derasa ina tala inculpaziun u in tal suspect cunter meglier savair, 
vegn chastià, sin plant, cun in chasti da detenziun fin a 3 onns u cun in chasti pecuniar. 
2. Sch' il delinquent ha empruvà da ruinar il bun num d' ina persuna, vegn el chastià cun in chasti da detenziun fin a 3 onns u cun in chasti pecuniar betg sut 30 taxas per di. 
3. Sch' il delinquent revochescha davant il derschader quai ch' el ha ditg sco nunvair, po el vegnir chastià cun in chasti pli lev. Il derschader consegna a l' offendì in document davart la revocaziun. 
Cudesch penal svizzer dals 21 da december 1937: Art. 175
Art. 175 
Diffamaziun u calumnia vers ina persuna morta u sparida 
^1 Sche la diffamaziun u sche la calumnia sa drizza cunter ina persuna morta u cunter ina persuna declerada sco sparida, han ils confamigliars da questa persuna il dretg da purtar plant. 
^2 Il delinquent na vegn betg chastià, sch' i èn passads pli che 30 onns dapi che la persuna offendida è morta u dapi ch' ella è vegnida declerada sco sparida. 
Cudesch penal svizzer dals 21 da december 1937: Art. 176
Art. 176 
Disposiziuns cuminaivlas 
Diffamaziuns e calumnias exprimidas a bucca han il medem status sco diffamaziuns e calumnias exprimidas en scrit, cun maletgs, cun gests u en in' autra moda. 
Cudesch penal svizzer dals 21 da december 1937: Art. 177
Art. 177 
Ingiuria 
^1 Tgi che offenda l' onur d' ina persuna en in' autra moda cun pleds, cun scrittiras, cun maletgs, cun gests u cun metter maun vi dad ella, vegn chastià, sin plant, cun in chasti pecuniar fin a 90 taxas per di. 
^2 Sche l' offendi ha provocà directamain l' ingiuria cun ses cumportament deplazzà, po il derschader deliberar il delinquent dal chasti. 
^3 Sche l' offendi ha replitgà immediatamain l' ingiuria cun ina ingiuria u cun metter maun vi da l' auter, po il derschader deliberar tuts dus u in dad els dal chasti. 
Cudesch penal svizzer dals 21 da december 1937: Art. 178
Art. 178 
Surannaziun 
^1 La persecuziun dals delicts cunter l' onur surannescha en 4 onns. 
^2 En quai che concerna l' extincziun dal dretg da purtar plant vala l' artitgel 31. 
Cudesch penal svizzer dals 21 da december 1937: Art. 179
Art. 179 
2. Malfatgs cunter la sfera secreta u privata. 
Violaziun dal secret da correspundenza 
Tgi che avra senza avair l' autorisaziun ina scrittira u ina spediziun serrada per prender enconuschientscha da ses cuntegn, 
tgi che derasa fatgs u tgi che profita da fatgs, dals quals el ha survegnì enconuschientscha cun avrir ina scrittira u ina spediziun serrada che n' era betg destinada per el, 
vegn chastià, sin plant, cun multa. 
Cudesch penal svizzer dals 21 da december 1937: Art. 179bis
Art. 179 1 
Tadlar u registrar discurs esters 
Tgi che taidla cun in apparat per tadlar zuppà u registrescha sin in portatun in discurs ester betg public senza il consentiment da tut ils participads, 
tgi che profita d' in fatg u tgi che dat enconuschent ad ina terza persuna in fatg, dal qual el sa u sto supponer ch' el è vegnì enconuschent ad el sin basa d' in malfatg tenor l' alinea 1, 
tgi che tegna en salv u renda accessibel ad ina terza persuna ina registraziun, da la quala el sa u sto supponer ch' ella è vegnida fatga tras in malfatg tenor l' alinea 1, 
vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 179ter
Art. 179 1 
Registraziun betg autorisada d' ina conversaziun 
Tgi che sco participant ad ina conversaziun registrescha sin in portatun ina conversaziun betg publica senza il consentiment dals auters participads, 
tgi che tegna en salv, evaluescha, renda accessibel ad ina terza persuna il cuntegn da la registraziun u dat enconuschientscha ad ina terza persuna dal cuntegn da la registraziun, da la quala el sa u sto supponer ch' ella è vegnida fatga tras in malfatg tenor l' alinea 1, 
vegn chastià, sin plant, cun in chasti da detenziun fin ad 1 onn u cun in chasti pecuniar. 
Cudesch penal svizzer dals 21 da december 1937: Art. 179quater
Art. 179 1 
Violaziun da la sfera secreta u privata tras apparats da registraziun 
Tgi che observa cun in apparat da registraziun u registrescha sin in purtader da maletgs in fatg or da la sfera secreta u in fatg che n' è betg senza auter accessibel a mintgin or da la sfera privata d' ina autra persuna senza il consentiment da quella, 
tgi che profita d' in fatg u tgi che dat enconuschent ad ina terza persuna in fatg, dal qual el sa u sto supponer ch' el è vegnì enconuschent ad el sin basa d' in malfatg tenor l' alinea 1, 
tgi che tegna en salv u renda accessibel ad ina terza persuna ina registraziun, da la quala el sa u sto supponer ch' ella è vegnida fatga tras in malfatg tenor l' alinea 1, 
vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 179quinquies
Art. 179 1 
Registraziuns betg chastiablas 
^1 Betg chastiabel, ni tenor l' artitgel 179 alinea 1 ni tenor l' artitgel 179 alinea 1, n' è tgi che sco participant da la conversaziun u sco abunent d' in attatg participà registrescha: 
a. discurs telefonics cun servetschs d' agid, da salvament e da segirezza; 
b. discurs telefonics dal traffic commerzial che concernan empustaziuns, incumbensas, reservaziuns e fatschentas sumegliantas. 
^2 En quai che concerna l' utilisaziun da registraziuns tenor l' alinea 1 èn applitgabels confurm al senn ils artitgels 179 alineas 2 e 3 e 179 alinea 2. 
Cudesch penal svizzer dals 21 da december 1937: Art. 179sexies
Art. 179 1 
Metter en circulaziun e far reclama per apparats per tadlar zuppads, per apparats da registraziun dal tun e da maletgs 
1. Tgi che producescha, importa, exporta, acquista, depositescha, posseda, dat vinavant, surlascha ad in auter, venda, dat en locaziun, empresta u metta en in' autra moda en circulaziun apparats tecnics che servan particularmain per tadlar u per registrar illegalmain tun e maletg ubain fa reclama per tals apparats u dat instrucziuns per la construcziun da quests apparats, 
vegn chastià cun in chasti da detenziun fin a 3 onns u cun in chasti pecuniar. 
2. Sch' il delinquent agescha en l' interess d' ina terza persuna, vegn questa terza persuna, che ha gì enconuschientscha da la cuntravenziun e n' ha betg impedì quella tenor sias pussaivladads, suttamessa al medem chasti. 
Sche la terza persuna è ina persuna giuridica, ina societad collectiva u ina societad commanditara ubain ina firma singula, vegn applitgà l' alinea 1 per quellas persunas che han agì u avessan duì agir per ella. 
Cudesch penal svizzer dals 21 da december 1937: Art. 179septies
Art. 179 1 
Abus d' in indriz da telecommunicaziun 
Tgi che fa or da nauschadad u or da levsenn abus d' in indriz da telecommunicaziun per inquietar u per mulestar autras persunas, vegn chastià, sin plant, cun multa. 
Cudesch penal svizzer dals 21 da december 1937: Art. 179octies
Art. 179 1 
Surveglianza uffiziala, nunchastiabladad 
^1 Tgi che ordinescha u fa, cun l' explicita autorisaziun legala, la surveglianza uffiziala da la correspundenza postala e dal traffic da telecommunicaziun d' ina persuna ubain fa diever d' apparats tecnics da surveglianza ( art. 179 ss.), n' è betg chastiabel, sch' el dumonda immediatamain l' approvaziun dal derschader cumpetent. 
^2 Las premissas per survegliar la correspundenza postala ed il traffic da telecommunicaziun e la procedura respectiva sa drizzan tenor la Lescha federala dals 6 d' october 2000 davart la surveglianza dal traffic da posta e da telecommunicaziun. 
Cudesch penal svizzer dals 21 da december 1937: Art. 179novies
Art. 179 1 
Procuraziun nunautorisada da datas da persunas 
Tgi che sa procura senza autorisaziun, or d' ina collecziun da datas, datas da persunas ch' èn spezialmain degnas da vegnir protegidas u profils da persunalitads che n' èn betg accessibels libramain, vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 180
Art. 180 
Smanatscha 
^1 Tgi che chaschuna sgarschur u tema ad insatgi tras ina greva smanatscha, vegn chastià, sin dumonda, cun in chasti da detenziun fin a 3 onns u cun in chasti pecuniar. 
^2 Il delinquent vegn persequità d' uffizi, sche: 
a. el è il conjugal da la victima e la smanatscha è vegnida commessa durant la lètg u fin ad 1 onn suenter il divorzi; u 
b. el è il partenari da vita eterosexual u omosexual da la victima, uschenavant ch' els mainan ina chasada cuminaivla per in temp illimità e la smanatscha è vegnida commessa durant quest temp u entaifer 1 onn suenter la separaziun. 
Cudesch penal svizzer dals 21 da december 1937: Art. 181
Art. 181 
Constricziun 
Tgi che sforza insatgi - cun violar u cun smanatschar dischavantatgs serius ubain cun restrenscher sia libertad d' agir en autra moda e maniera - da far, da tralaschar ubain da tolerar insatge, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 181a
Art. 181a 
Maridaglia sfurzada, partenadi registrà sfurzà 
^1 Tgi che sforza insatgi - cun violar u cun smanatschar dischavantatgs serius ubain cun restrenscher sia libertad d' agir en autra moda e maniera - da maridar u da laschar registrar in partenadi, vegn chastià cun in chasti da detenziun fin a 5 onns u cun in chasti pecuniar. 
^2 Chastiabel è er quel che commetta il malfatg a l' exteriur, sch' el sa chatta en Svizra e na vegn betg extradì. L' artitgel 7 alineas 4 e 5 è applitgabel. 
Cudesch penal svizzer dals 21 da december 1937: Art. 182
Art. 182 
Commerzi cun umans 
^1 Tgi che fa commerzi cun in uman sco purschider, sco mediatur u sco cumprader per intents da l' explotaziun sexuala, da l' explotaziun da sia forza da lavur ubain per retrair in organ da quel, vegn chastià cun in chasti da detenziun u cun in chasti pecuniar. Engaschar ina persuna per quest intent vegn tractà sco il commerzi. 
^2 Sche la victima è ina persuna minorenna u sch' il delinquent fa da professiun commerzi cun umans, vegn el chastià cun in chasti da detenziun betg sut 1 onn. 
^3 En mintga cas sto er vegnir pronunzià in chasti pecuniar. 
^4 Chastiabel è er il delinquent che commetta il malfatg a l' exteriur. Ils artitgels 5 e 6 èn applitgabels. 
Cudesch penal svizzer dals 21 da december 1937: Art. 183
Art. 183 
Sequestraziun da persunas e rapinament 
1. Tgi che prenda illegalmain en fermanza u tegna illegalmain en praschunia insatgi u tgi che privescha en autra moda e maniera illegalmain insatgi da la libertad, 
tgi che rapinescha insatgi tras violenza, tras malizia ubain tras smanatscha, 
vegn chastià cun in chasti da detenziun fin a 5 onns u cun in chasti pecuniar. 
2. Medemamain vegn quel chastià che rapinescha insatgi che n' è betg abel da giuditgar, che n' è betg abel da sa defender u che n' ha anc betg 16 onns. 
Cudesch penal svizzer dals 21 da december 1937: Art. 184
Art. 184 
Circumstanzas engrevgiantas 
Il rapinament vegn chastià cun in chasti da detenziun betg sut 1 onn, 
sch' il delinquent ha tschertgà da survegnir daners da liberaziun, 
sch' el ha tractà la victima en moda crudaivla, 
sche la privaziun da la libertad dura dapli che 10 dis u 
sche la sanadad da la victima vegn periclitada considerablamain. 
Cudesch penal svizzer dals 21 da december 1937: Art. 185
Art. 185 
Rapinament d' ostagis 
1. Tgi che sequestrescha insatgi, tgi che rapinescha insatgi ubain tgi che prenda possess d' insatgi en in' autra moda e maniera per sfurzar ina terza persuna d' agir, da tralaschar u da tolerar insatge, 
tgi che profitescha da la situaziun ch' è vegnida creada d' insatgi auter en tala moda e maniera per sfurzar ina terza persuna, 
vegn chastià cun in chasti da detenziun betg sut 1 onn. 
2. Il delinquent vegn chastià cun in chasti da detenziun betg sut 3 onns, sch' el smanatscha da mazzar la victima, da la blessar grevamain u da la tractar en moda crudaivla. 
3. En cas spezialmain grevs, en spezial, sch' il malfatg pertutga blers umans, po il delinquent vegnir chastià cun in chasti da detenziun per vita duranta. 
4. Sch' il delinquent sa retira da la constricziun e sch' el lascha liber la victima, po el vegnir chastià cun in chasti pli lev ( art. 8a). 
5. Chastiabel è er quel che commetta il malfatg a l' exteriur, sch' el vegn arrestà en Svizra e sch' el na vegn betg extradì. L' artitgel 7 alineas 4 e è applitgabel. 
Cudesch penal svizzer dals 21 da december 1937: Art. 186
Art. 186 
Violaziun da domicil 
Tgi ch' entra, cunter la voluntad da la persuna autorisada, illegalmain en ina chasa, en in' abitaziun, en ina stanza serrada d' ina chasa ubain en ina plazza, en ina curt, en in curtin u en ina plazza da lavur, ubain tgi che resta là, malgrà il cumond da la persuna autorisada da s' allontanar, vegn chastià, sin dumonda, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 187
Art. 187 
1. Periclitaziun dal svilup da persunas minorennas. 
Acts sexuals cun uffants. 
1. Tgi che commetta in act sexual cun in uffant sut 6 onns, 
tgi che surmaina in uffant ad in tal act u 
tgi che sforza in uffant da sa participar ad in act sexual, 
vegn chastià cun in chasti da detenziun fin a 5 onns u cun in chasti pecuniar. 
2. L' act n' è betg chastiabel, sche la differenza da vegliadetgna tranter las persunas participadas è main che 3 onns. 
3. Sch' il delinquent n' ha betg cumplenì 20 onns il mument ch' el ha commess l' act e sch' igl existan circumstanzas particularas, u sche la persuna violada l' ha maridà u viva en partenadi registrà cun el, po l' autoritad cumpetenta desister da la persecuziun penala, da la consegna a la dretgira u dal chasti. 
4. Sch' il delinquent ha agì sut l' influenza d' ina errur presumond che l' uffant haja almain 16 onns, ma sch' el avess - observond la precauziun duaivla - pudì evitar l' errur, vegn el chastià cun in chasti da detenziun fin a 3 onns u cun in chasti pecuniar. 
5. … 
6. … 
Cudesch penal svizzer dals 21 da december 1937: Art. 188
Art. 188 
Acts sexuals cun persunas dependentas 
1. Tgi che commetta in act sexual cun ina persuna minorenna sur 6 onns ch' è dependenta dad el tras ina relaziun d' educaziun, d' assistenza u da lavur u en in' autra moda profitond da questa dependenza, 
tgi che surmaina ina tala persuna ad in act sexual profitond da sia dependenza, 
vegn chastià cun in chasti da detenziun fin a 3 onns u cun in chasti pecuniar. 
2. Sche la persuna violada ha maridà il culpant u viva en partenadi registrà cun el, po l' autoritad cumpetenta desister da la persecuziun penala, da la consegna a la dretgira u dal chasti. 
Cudesch penal svizzer dals 21 da december 1937: Art. 189
Art. 189 
2. Attatgas cunter la libertad e cunter l' onur sexuala. 
Constricziun sexuala 
^1 Tgi che constrenscha ina persuna da tolerar in act sumegliant a l' act sexual u in auter act da gener sexual, numnadamain cun la smanatschar, cun duvrar violenza, cun la metter sut pressiun psichica u cun la render nunabla da far resistenza, vegn chastià cun in chasti da detenziun fin a 10 onns u cun in chasti pecuniar. 
^2 … 
^3 Sch' il delinquent agescha en moda crudaivla, sch' el utilisescha en spezial in' arma privlusa u in auter object privlus, vegn el chastià cun in chasti da detenziun d' almain 3 onns. 
Cudesch penal svizzer dals 21 da december 1937: Art. 190
Art. 190 
Violaziun 
^1 Tgi che constrenscha ina persuna feminina da tolerar l' act sexual, numnadamain cun la smanatschar, cun duvrar violenza, cun la metter sut pressiun psichica u cun la render nunabla da far resistenza, vegn chastià cun in chasti da detenziun dad 1 fin 10 onns. 
^2 … 
^3 Sch' il delinquent agescha en moda crudaivla, sch' el utilisescha en spezial in' arma privlusa u in auter object privlus, vegn el chastià cun in chasti da detenziun d' almain 3 onns. 
Cudesch penal svizzer dals 21 da december 1937: Art. 191
Art. 191 
Dischonuraziun 
Tgi che sa ch' ina persuna è incapabla da giuditgar u nunabla da far resistenza e surdovra questa persuna per l' act sexual, per in act sumegliant a l' act sexual u per in auter act da gener sexual, vegn chastià cun in chasti da detenziun fin a 10 onns u cun in chasti pecuniar. 
Cudesch penal svizzer dals 21 da december 1937: Art. 192
Art. 192 
Acts sexuals cun persunas ricoveradas, arrestadas, accusadas 
^1 Tgi che intimescha - profitond da la dependenza d' ina persuna ricoverada, internada, arrestada u accusada - da commetter u da tolerar in act sexual, vegn chastià cun in chasti da detenziun fin a 3 onns u cun in chasti pecuniar. 
^2 Sche la persuna violada ha maridà il delinquent u sch' ella viva en partenadi registrà cun el, po l' autoritad cumpetenta desister da la persecuziun penala, da la consegna al derschader u dal chasti. 
Cudesch penal svizzer dals 21 da december 1937: Art. 193
Art. 193 
Profitar da la situaziun d' urgenza 
^1 Tgi che intimescha ina persuna da commetter u da tolerar in act sexual profitond d' ina situaziun d' urgenza u d' ina dependenza motivada tras ina relaziun da lavur u en in' autra moda, vegn chastià cun in chasti da detenziun fin a 3 onns u cun in chasti pecuniar. 
^2 Sche la persuna violada ha maridà il delinquent u sch' ella viva en partenadi registrà cun el, po l' autoritad cumpetenta desister da la persecuziun penala, da la consegna al derschader u dal chasti. 
Cudesch penal svizzer dals 21 da december 1937: Art. 194
Art. 194 
Exibiziunissem 
^1 Tgi che commetta in act exibiziunistic, vegn chastià, sin plant, cun in chasti pecuniar fin a 180 taxas per di. 
^2 Sch' il delinquent sa suttametta ad in tractament medicinal, po la procedura penala vegnir sistida. Ella vegn reprendida, sch' il delinquent sa sustira dal tractament. 
Cudesch penal svizzer dals 21 da december 1937: Art. 195
Art. 195 
3. Profitar d' acts sexuals. 
Promoziun da la prostituziun 
Tgi che stauscha ina persuna minorenna en la prostituziun, 
tgi che stauscha ina persuna en la prostituziun profitond d' ina relaziun da dependenza u cun l' intent d' obtegnair in avantatg da facultad, 
tgi che pregiuditgescha la libertad d' agir d' ina persuna che sa prostituescha cun la survegliar durant questa activitad u cun fixar il lieu, las uras, la durada u autras circumstanzas da la prostituziun, 
tgi che retegna ina persuna en la prostituziun, 
vegn chastià cun in chasti da detenziun fin a 10 onns u cun in chasti pecuniar. 
Cudesch penal svizzer dals 21 da december 1937: Art. 196
Art. 196 
Cudesch penal svizzer dals 21 da december 1937: Art. 197
Art. 197 
4. Pornografia 
1. Tgi che offrescha, mussa, surlascha, renda accessibels ad ina persuna sut 6 onns scrittiras pornograficas, registraziuns sonoras u visualas, maletgs, auters objects da tala spezia u preschentaziuns pornograficas u als derasa tras il radio e tras la televisiun, vegn chastià cun in chasti da detenziun fin a 3 onns u cun in chasti pecuniar. 
2. Tgi che expona u mussa publicamain objects u preschentaziuns tenor la cifra 1 u als offrescha uschiglio ad insatgi senza vegnir intimà, vegn chastià cun multa. 
Tgi che fa attent gia ordavant ils visitaders d' exposiziuns u da preschentaziuns en locals serrads al caracter pornografic da quellas, na vegn betg chastià. 
3. Tgi che fabritgescha, importa, depositescha, metta en circulaziun, propaghescha, expona, offrescha, mussa, metta a disposiziun u renda accessibels objects u preschentaziuns tenor la cifra 1, che cuntegnan acts sexuals cun uffants u cun animals, excrements umans u acts da violenza, vegn chastià cun in chasti da detenziun fin a onns u cun in chasti pecuniar. 
Ils objects vegnan confiscads. 
3. Tgi che cumpra, sa procura sur meds electronics u en in' autra moda u posseda objects u preschentaziuns tenor la cifra 1, che cuntegnan acts sexuals cun uffants u cun animals ubain acts da violenza, vegn chastià cun in chasti da detenziun fin ad 1 onn u cun in chasti pecuniar. 
Ils objects vegnan confiscads. 
4. Sch' il delinquent agescha per motivs d' engurdientscha, vegn el chastià cun in chasti da detenziun fin a 3 onns u cun in chasti pecuniar. Cun il chasti da detenziun sto vegnir collià in chasti pecuniar. 
5. Objects u preschentaziuns tenor las cifras 1-3 n' èn betg da caracter pornografic, sch' els han ina valur culturala u scientifica degna da vegnir protegida. 
Cudesch penal svizzer dals 21 da december 1937: Art. 198
Art. 198 
5. Surpassaments cunter l' integritad sexuala 
Mulestas sexualas 
Tgi che dat stgandel cun commetter in act sexual davant ina persuna che na spetga betg quai, 
tgi che mulesta sexualmain ina persuna cun acts da violenza u tras pleds schlaschads, 
vegn chastià, sin plant, cun multa. 
Cudesch penal svizzer dals 21 da december 1937: Art. 199
Art. 199 
Exercizi inadmissibel da la prostituziun 
Tgi che cuntrafa a las prescripziuns chantunalas davart il lieu, davart las uras u davart il gener da l' exercizi da la prostituziun e davart l' impediment da fenomens secundars mulestus, vegn chastià cun multa. 
Cudesch penal svizzer dals 21 da december 1937: Art. 200
Art. 200 
6. Inspecziun cuminaivla 
Sch' in act chastiabel da quest titel vegn commess cuminaivlamain da pliras persunas, po il derschader augmentar il chasti, na dastga dentant betg surpassar per pli che la mesadad la dimensiun maximala dal chasti smanatschà. En quest connex è el lià vi dal maximum legal dal gener dal chasti. 
Cudesch penal svizzer dals 21 da december 1937: Art. 201
Art. 201-212 
Cudesch penal svizzer dals 21 da december 1937: Art. 213
Art. 213 
Incest 
^1 L' act sexual tranter parents consanguins en lingia directa, tranter fragliuns consanguins ed uterins vegn chastià cun in chasti da detenziun fin a 3 onns u cun in chasti pecuniar. 
^2 Minorens na vegnan betg chastiads, sch' els èn vegnids surmanads. 
^3 … 
Cudesch penal svizzer dals 21 da december 1937: Art. 214
Art. 214 
Cudesch penal svizzer dals 21 da december 1937: Art. 215
Art. 215 
Pliras lètgs u plirs partenadis registrads 
Tgi che marida, malgrà ch' el è gia maridà, u tgi che lascha registrar in partenadi, malgrà ch' el viva gia en partenadi registrà, 
tgi che concluda ina lètg cun ina persuna maridada u tgi che lascha registrar il partenadi cun ina persuna che viva gia en partenadi registrà, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 216
Art. 216 
Cudesch penal svizzer dals 21 da december 1937: Art. 217
Art. 217 
Negligientscha da las obligaziuns da mantegniment 
^1 Tgi che n' ademplescha betg sias obligaziuns da mantegniment u da sustegn tenor il dretg da famiglia, malgrà ch' el ha u ch' el avess ils meds necessaris per quai, vegn chastià, sin plant, cun in chasti da detenziun fin a 3 onns u cun in chasti pecuniar. 
^2 Il dretg da purtar plant han er las autoritads ed ils posts designads dals chantuns. Quest dretg sto vegnir exequì observond ils interess da la famiglia. 
Cudesch penal svizzer dals 21 da december 1937: Art. 218
Art. 218 
Cudesch penal svizzer dals 21 da december 1937: Art. 219
Art. 219 
Violaziun da l' obligaziun d' assistenza u d' educaziun 
^1 Tgi che violescha u negligescha sia obligaziun d' assistenza u d' educaziun vers ina persuna minorenna e periclitescha quella tras quai en ses svilup corporal e spiertal, vegn chastià, sin plant, cun in chasti da detenziun fin a 3 onns u cun in chasti pecuniar. 
^2 Sch' il delinquent agescha per negligientscha, po el vegnir chastià cun multa empè d' in chasti da detenziun u empè d' in chasti pecuniar. 
Cudesch penal svizzer dals 21 da december 1937: Art. 220
Art. 220 
Privaziun da persunas minorennas 
Tgi che privescha ina persuna minorenna da la persuna cun la pussanza dals geniturs ubain refusa da la returnar a quella, vegn chastià, sin plant, cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 221
Art. 221 
Incendi intenziunà 
^1 Tgi che chaschuna intenziunadamain in incendi per il donn d' in auter u chaschuna uschia in privel public, vegn chastià cun in chasti da detenziun betg sut 1 onn. 
^2 Sch' il delinquent metta sapientivamain en privel il corp e la vita d' umans, vegn el chastià cun in chasti da detenziun betg sut 3 onns. 
^3 Sch' igl ha dà mo in pitschen donn, po il delinquent vegnir chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 222
Art. 222 
Incendi per negligientscha 
^1 Tgi che chaschuna per negligientscha in incendi per il donn d' in auter u chaschuna uschia in privel public, vegn chastià cun in chasti da detenziun fin a 3 onns u cun in chasti pecuniar. 
^2 Sch' il delinquent metta per negligientscha en privel il corp e la vita d' umans, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 223
Art. 223 
Explosiun 
1. Tgi che chaschuna intenziunadamain in' explosiun da gas, da benzin, da petroli u da materias sumegliantas e metta tras quai sapientivamain en privel il corp e la vita d' umans u proprietad estra, vegn chastià cun in chasti da detenziun betg sut onn. 
Sch' igl ha dà mo in pitschen donn, po il delinquent vegnir chastià cun in chasti da detenziun fin a 3 onns u cun in chasti pecuniar. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 224
Art. 224 
Utilisaziun da materias explosivas e da gas da tissi per intents criminals 
^1 Tgi che metta en privel intenziunadamain e cun intents criminals il corp e la vita d' umans u proprietad estra cun duvrar materias explosivas u gas da tissi, vegn chastià cun in chasti da detenziun betg sut 1 onn. 
^2 Sch' igl ha dà mo in pitschen donn vi da la proprietad, po il delinquent vegnir chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 225
Art. 225 
Periclitaziun senza intents criminals. 
Per negligientscha 
^1 Tgi che metta en privel intenziunadamain, dentant senza intents criminals, u per negligientscha il corp e la vita d' umans u proprietad estra cun duvrar materias explosivas u gas da tissi, vegn chastià cun in chasti da detenziun fin a 5 onns u cun in chasti pecuniar. 
^2 En cas levs po vegnir pronunziada ina multa. 
Cudesch penal svizzer dals 21 da december 1937: Art. 226
Art. 226 
Fabritgar, zuppentar e dar vinavant materias explosivas e gas da tissi 
^1 Tgi che fabritgescha materias explosivas u gas da tissi ch' èn, sco ch' el sa u sto supponer, destinads ad in diever criminal, vegn chastià cun in chasti da detenziun fin a 10 onns u cun in chasti pecuniar betg sut 180 taxas per di. 
^2 Tgi che sa procura, surdat ad in auter, surpiglia d' in auter, tegna en salv, zuppenta u dat vinavant materias explosivas, gas da tissi u materias ch' èn adattadas per fabritgar tals products, vegn chastià cun in chasti da detenziun fin a 5 onns u cun in chasti pecuniar betg sut 30 taxas per di, sch' el sa u sch' el sto supponer che questas materias èn destinadas ad in diever criminal. 
^3 Tgi che dat ad insatgi, dal qual el sa u sto supponer ch' el planisescha in diever criminal da materias explosivas u da gas da tissi, instrucziuns per fabritgar talas materias e tals gas, vegn chastià cun in chasti da detenziun fin a 5 onns u cun in chasti pecuniar betg sut 30 taxas per di. 
Cudesch penal svizzer dals 21 da december 1937: Art. 226bis
Art. 226 1 
Periclitaziun tras energia nucleara, tras radioactivitad e tras radis ionisants 
^1 Tgi che metta, tras energia nucleara, tras materias radioactivas u tras radis ionisants, en privel intenziunadamain la vita u la sanadad d' umans ubain proprietad estra d' ina valur considerabla, vegn chastià cun in chasti da detenziun u cun in chasti pecuniar. Cun il chasti da detenziun sto vegnir collià in chasti pecuniar. 
^2 Sch' il delinquent agescha per negligientscha, vegn el chastià cun in chasti da detenziun fin a 5 onns u cun in chasti pecuniar. Cun il chasti da detenziun sto vegnir collià in chasti pecuniar. 
Cudesch penal svizzer dals 21 da december 1937: Art. 226ter
Art. 226 1 
Acziuns preparatoricas chastiablas 
^1 Tgi che fa sistematicamain preparaziuns concretas tecnicas u organisatoricas per metter en privel tras energia nucleara, tras materias radioactivas u tras radis ionisants la vita u la sanadad d' umans ubain proprietad estra d' ina valur considerabla, vegn chastià cun in chasti da detenziun fin a 5 onns u cun in chasti pecuniar. Cun il chasti da detenziun sto vegnir collià in chasti pecuniar. 
^2 Tgi che construescha, sa procura, surdat ad in auter, surpiglia d' in auter, tegna en salv, zuppenta u dat vinavant materias radioactivas, indrizs, apparats u objects che pon cuntegnair materias radioactivas u che pon emetter radis ionisants, vegn chastià cun in chasti da detenziun fin a 10 onns u cun in chasti pecuniar, sch' el sa u sch' el sto supponer che questas materias e che quests objects èn destinads ad in diever chastiabel. Cun il chasti da detenziun sto vegnir collià in chasti pecuniar. 
^3 Tgi che dat ad insatgi instrucziuns per construir talas materias, tals indrizs, tals apparats u tals objects, vegn chastià cun in chasti da detenziun fin a 5 onns u cun in chasti pecuniar, sch' el sa u sch' el sto supponer che questas materias e che quests objects èn destinads ad in diever chastiabel. Cun il chasti da detenziun sto vegnir collià in chasti pecuniar. 
Cudesch penal svizzer dals 21 da december 1937: Art. 227
Art. 227 
Chaschunar ina inundaziun u ina sbuvada 
1. Tgi che chaschuna intenziunadamain ina inundaziun u ina sbuvada d' in edifizi ubain ina bova e metta tras quai sapientivamain en privel il corp e la vita d' umans u proprietad estra, vegn chastià cun in chasti da detenziun betg sut onn. 
Sch' igl ha dà mo in pitschen donn, po il delinquent vegnir chastià cun in chasti da detenziun fin a 3 onns u cun in chasti pecuniar. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 228
Art. 228 
Donns vi d' implants electrics, idraulics e vi d' indrizs da protecziun 
1. Tgi che donnegia u destruescha intenziunadamain implants electrics, implants idraulics, en spezial cuntschets, dustanzas, rempars, sclusas, ovras da protecziun cunter eveniments da la natira, per exempel cunter bovas u cunter lavinas, e metta tras quai en privel sapientivamain il corp e la vita d' umans u proprietad estra, vegn chastià cun in chasti da detenziun betg sut onn. 
Sch' igl ha dà mo in pitschen donn, po il delinquent vegnir chastià cun in chasti da detenziun fin a 3 onns u cun in chasti pecuniar. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 229
Art. 229 
Periclitaziun cun violar las reglas da la scienza da construcziun 
^1 Tgi che n' observa intenziunadamain betg las reglas da la scienza da construcziun tar la direcziun u tar l' execuziun d' ina ovra da construcziun u d' ina demoliziun e periclitescha tras quai sapientivamain il corp e la vita da conumans, vegn chastià cun in chasti da detenziun fin a 3 onns u cun in chasti pecuniar. Cun il chasti da detenziun sto vegnir collià in chasti pecuniar. 
^2 Sch' il delinquent n' observa betg las reglas da la scienza da construcziun per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 230
Art. 230 
Allontanar u betg installar indrizs da segirezza 
1. Tgi che donnegia, destruescha, allontanescha u fa uschiglio nunduvrabels indrizs che servan, en fabricas u en auters manaschis u vi da maschinas, ad impedir accidents, u metta tals indrizs ord funcziun, 
tgi che n' installescha intenziunadamain betg in tal indriz confurm a las prescripziuns, 
e periclitescha tras quai sapientivamain il corp e la vita da conumans, 
vegn chastià cun in chasti da detenziun fin a 3 onns u cun in chasti pecuniar. Cun il chasti da detenziun sto vegnir collià in chasti pecuniar. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 230bis
Art. 230 1 
Periclitaziun tras organissems modifitgads geneticamain u tras organissems patogens 
^1 Tgi che emetta intenziunadamain organissems modifitgads geneticamain u organissems patogens u disturba il manaschi d' in indriz che serva a lur perscrutaziun, a lur conservaziun u a lur producziun u disturba lur transport, vegn chastià cun in chasti da detenziun dad 1 fin 10 onns, sch' el sa u sch' el sto savair ch' el, tras ses agir: 
a. periclitescha il corp e la vita d' umans; u 
b. periclitescha grevamain la cumposiziun natirala da biocenosas d' animals e da plantas u lur spazis da viver. 
^2 Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 231
Art. 231 
Derasaziun da malsognas da l' uman 
1. Tgi che derasa intenziunadamain ina malsogna da l' uman privlusa e transmissibla, vegn chastià cun in chasti da detenziun fin a 5 onns u cun in chasti pecuniar betg sut 30 taxas per di. 
Sch' il delinquent ha agì per nausch caracter, vegn el chastià cun in chasti da detenziun dad 1 fin 5 onns. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 232
Art. 232 
Derasaziun d' epidemias d' animals 
1. Tgi che derasa intenziunadamain in' epidemia tranter ils animals da chasa, vegn chastià cun in chasti da detenziun fin a 3 onns u cun in chasti pecuniar. 
Sch' il delinquent ha chaschunà in grond donn per nausch caracter, vegn el chastià cun in chasti da detenziun dad 1 fin 5 onns. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 233
Art. 233 
Derasaziun da parasits privlus 
1. Tgi che derasa intenziunadamain in parasit ch' è privlus per l' agricultura u per la selvicultura, vegn chastià cun in chasti da detenziun fin a 3 onns u cun in chasti pecuniar. 
Sch' il delinquent ha - per nausch caracter - chaschunà in grond donn, vegn el chastià cun in chasti da detenziun dad 1 fin 5 onns. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 234
Art. 234 
Contaminaziun d' aua da baiver 
^1 Tgi che contaminescha intenziunadamain l' aua da baiver per umans e per animals cun materias che donnegian la sanadad, vegn chastià cun in chasti da detenziun fin a 5 onns u cun in chasti pecuniar betg sut 30 taxas per di. 
^2 Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 235
Art. 235 
Fabricaziun da pavel che donnegia la sanadad 
1. Tgi che tracta u fabritgescha pavel u meds da pavlar per animals da chasa intenziunadamain uschia, ch' els pericliteschan la sanadad dals animals, vegn chastià cun in chasti da detenziun fin a 3 onns u cun in chasti pecuniar. 
Sch' il delinquent tracta u fabritgescha da professiun pavel che donnegia la sanadad, vegn el chastià cun in chasti da detenziun fin a 3 onns u cun in chasti pecuniar betg sut 30 taxas per di. Cun il chasti da detenziun sto vegnir collià in chasti pecuniar. En quests cas vegn publitgada la sentenzia penala. 
2. Il delinquent vegn chastià cun ina multa, sch' el ha agì per negligientscha. 
3. Ils products vegnan confiscads. Els pon vegnir tractads uschia ch' els na donnegian betg pli la sanadad u pon vegnir destruids. 
Cudesch penal svizzer dals 21 da december 1937: Art. 236
Art. 236 
Metter en circulaziun pavel che donnegia la sanadad 
^1 Tgi che importa, depositescha, metta en vendita u en circulaziun intenziunadamain pavel u meds da pavlar che donnegian la sanadad, vegn chastià cun in chasti da detenziun fin a 3 onns u cun in chasti pecuniar. La sentenzia penala vegn publitgada. 
^2 Il delinquent vegn chastià cun ina multa, sch' el ha agì per negligientscha. 
^3 Ils products vegnan confiscads. Els pon vegnir tractads uschia ch' els na donnegian betg pli la sanadad u pon vegnir destruids. 
Cudesch penal svizzer dals 21 da december 1937: Art. 237
Art. 237 
Disturbi dal traffic public 
1. Tgi che disturba u periclitescha intenziunadamain il traffic public, en spezial il traffic sin via, sin l' aua u en l' aria, e metta tras quai sapientivamain en privel il corp e la vita d' umans, vegn chastià cun in chasti da detenziun fin a 3 onns u cun in chasti pecuniar. 
Sch' il delinquent metta tras quai sapientivamain en privel il corp e la vita da blers umans, po el vegnir chastià cun in chasti da detenziun dad 1 fin 10 onns. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 238
Art. 238 
Disturbi dal traffic da viafier 
^1 Tgi che impedescha, disturba u periclitescha intenziunadamain il traffic da viafier e metta tras quai en privel sapientivamain il corp e la vita d' umans u proprietad estra, en spezial tgi che chaschuna il privel d' ina sviada u d' ina collisiun, vegn chastià cun in chasti da detenziun u cun in chasti pecuniar. 
^2 Sch' il delinquent agescha per negligientscha e sch' il corp e la vita d' umans u proprietad estra vegnan periclitads considerablamain tras quai, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 239
Art. 239 
Disturbi da manaschis che servan a l' interess public 
1. Tgi che impedescha, disturba u periclitescha intenziunadamain il manaschi d' in institut da traffic public, en spezial il manaschi da viafier, da posta, da telegraf u da telefon, 
tgi che impedescha, disturba u periclitescha intenziunadamain il manaschi d' in stabiliment u d' in indriz che serva al provediment general d' aua, da glisch, da forza u da chalira, 
vegn chastià cun in chasti da detenziun fin a 3 onns u cun in chasti pecuniar. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 240
Art. 240 
Far daners fauss 
^1 Tgi che fa munaida faussa, daners da palpiri fauss u bancnotas faussas, per metter quellas e quels en circulaziun sco daners autentics, vegn chastià cun in chasti da detenziun betg sut 1 onn. 
^2 En cas spezialmain levs vegn il delinquent chastià cun in chasti da detenziun fin a 3 onns u cun in chasti pecuniar. 
^3 Il delinquent è er chastiabel, sch' el ha commess il malfatg a l' exteriur, sch' el è vegnì arrestà en Svizra e na vegn betg extradì e sch' il malfatg è er chastiabel al lieu, nua ch' el è vegnì commess. 
Cudesch penal svizzer dals 21 da december 1937: Art. 241
Art. 241 
Falsificaziun da daners 
^1 Tgi che falsifitgescha munaida, daners da palpiri u bancnotas per metter en circulaziun questas falsificaziuns per ina valur pli gronda, vegn chastià cun in chasti da detenziun fin a 5 onns u cun in chasti pecuniar betg sut 180 taxas per di. 
^2 En cas spezialmain levs vegn il delinquent chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 242
Art. 242 
Metter en circulaziun daners fauss 
^1 Tgi che metta en circulaziun munaida u daners da palpiri fauss u falsifitgads, bancnotas faussas u falsifitgadas sco daners autentics u nunfalsifitgads, vegn chastià cun in chasti da detenziun fin a 3 onns u cun in chasti pecuniar. 
^2 Sch' il delinquent u ses incumbensader u ses represchentant ha retschavì la munaida u las bancnotas sco autenticas u sco nunfalsifitgadas, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 243
Art. 243 
Far suenter bancnotas, munaida u marcas da valur uffizialas senza intenziun da falsificaziun 
^1 Tgi che reproducescha u fa suenter bancnotas - senza avair l' intenziun da falsificaziun - uschia ch' i vegn stgaffì tras quai il privel che persunas u che maschinas pudessan scumbigliar questas reproducziuns cun bancnotas originalas, en spezial sche tut la bancnota, ina vart u la part la pli gronda d' ina vart d' ina bancnota è vegnida reproducida u fatga suenter sin in material ed en ina grondezza che correspunda u che sumeglia il material e la grondezza da la bancnota originala, 
tgi che producescha - senza avair l' intenziun da falsificaziun - objects che sumeglian la munaida ch' è en circulaziun en quai che reguarda la battida, il pais u la grondezza e che han las valurs nominalas u autras caracteristicas d' ina battida uffiziala, uschia ch' i vegn stgaffì tras quai il privel che persunas u che maschinas pudessan scumbigliar questas reproducziuns cun munaida ch' è en circulaziun, 
tgi che reproducescha u imitescha - senza avair l' intenziun da falsificaziun - marcas da valur uffizialas, uschia ch' i vegn stgaffì il privel da las scumbigliar cun marcas da valur autenticas, 
tgi che importa, porscha u metta en circulaziun tals objects, 
vegn chastià cun in chasti da detenziun fin a 3 onns u cun in chasti pecuniar. 
^2 Sch' il delinquent agescha per negligientscha, vegn el chastià cun multa. 
Cudesch penal svizzer dals 21 da december 1937: Art. 244
Art. 244 
Import, acquist, deposit da daners fauss 
^1 Tgi che importa, acquista u depona munaida u daners da palpiri fauss u falsifitgads, bancnotas faussas u falsifitgadas per metter quellas e quels en circulaziun sco daners autentics u nunfalsifitgads, vegn chastià cun in chasti da detenziun fin a 3 onns u cun in chasti pecuniar. 
^2 Tgi che importa, acquista u depona quellas e quels en grondas quantitads, vegn chastià cun in chasti da detenziun dad 1 fin 5 onns. 
Cudesch penal svizzer dals 21 da december 1937: Art. 245
Art. 245 
Falsificaziun da marcas da valur uffizialas 
Tgi che fa marcas da valur uffizialas faussas u falsifitgescha talas, en spezial marcas postalas, marcas da bul u marcas da taxas, per las duvrar sco autenticas u sco nunfalsifitgadas, 
tgi che dat a marcas da valur uffizialas ch' èn gia svalitadas l' aspect dad esser valaivlas per las duvrar sco talas, 
vegn chastià cun in chasti da detenziun fin a 3 onns u cun in chasti pecuniar. 
Il delinquent è er chastiabel, sch' el ha commess il malfatg a l' exteriur, sch' el è vegnì arrestà en Svizra e na vegn betg extradì e sch' il malfatg è er chastiabel al lieu, nua ch' el è vegnì commess. 
2. Tgi che dovra marcas da valur uffizialas faussas, falsifitgadas u svalitadas sco autenticas, sco nunfalsifitgadas u sco valaivlas, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 246
Art. 246 
Falsificaziun da marcas uffizialas 
Tgi che fa marcas uffizialas faussas u falsifitgescha talas marcas che las autoritads plazzeschan vi d' in object per constatar il resultat d' ina examinaziun u la concessiun d' ina autorisaziun, per exempel buls da la controlla d' aur u d' argient, buls dals inspecturs da charn, marcas da l' administraziun da duana per las duvrar sco autenticas u sco nunfalsifitgadas, 
tgi che dovra marcas da quest gener faussas u falsifitgadas sco autenticas u sco nunfalsifitgadas, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 247
Art. 247 
Apparats da falsificaziun; diever illegal d' apparats 
Tgi che fabritgescha apparats per far munaida faussa, daners da palpiri fauss, bancnotas faussas u marcas da valur uffizialas faussas u per falsifitgar quellas e quels u sa procura tals apparats per duvrar illegalmain quellas e quels, 
tgi che dovra illegalmain apparats, cun ils quals i vegn fabritgà munaida, daners da palpiri, bancnotas u marcas da valur uffizialas, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 248
Art. 248 
Falsificaziun da mesiras e da pais 
Tgi che plazzescha, per intents d' engion, en il commerzi ed en relaziuns da fatschenta 
vi da mesiras, vi da pais, vi da stadairas u vi d' auters instruments da mesiraziun in segn da bullaziun fauss u falsifitgescha in segn da bullaziun existent, 
tgi che fa midadas vi da mesiras, vi da pais, vi da stadairas u vi d' auters instruments da mesiraziun, 
tgi che dovra mesiras, pais, stadairas u auters instruments da mesiraziun fauss u falsifitgads, 
vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 249
Art. 249 
Confiscaziun 
^1 Munaida faussa u falsifitgada, daners da palpiri fauss u falsifitgads, bancnotas, marcas da valur uffizialas, marcas uffizialas e mesiras faussas u falsifitgadas, pais fauss u falsifitgads, stadairas faussas u falsifitgadas u auters instruments da mesiraziun fauss u falsifitgads sco er ils apparats da falsificaziun vegnan confiscads e fatgs nunduvrabels u vegnan destruids. 
^2 Bancnotas, munaida u marcas da valur uffizialas ch' èn vegnidas fatgas suenter, imitadas u producidas senza avair l' intenziun da las falsifitgar, che stgaffeschan dentant in privel da las scumbigliar cun bancnotas, cun munaida u cun marcas da valur uffizialas autenticas, vegnan er confiscadas per las far nunduvrablas u per las destruir. 
Cudesch penal svizzer dals 21 da december 1937: Art. 250
Art. 250 
Daners e marcas da valur da l' exteriur 
Las disposiziuns da quest titel vegnan er applitgadas per munaida, per daners da palpiri, per bancnotas e per marcas da valur da l' exteriur. 
Cudesch penal svizzer dals 21 da december 1937: Art. 251
Art. 251 
Falsificaziun da documents 
1. Tgi che, cun l' intenziun da far donn ad insatgi vi da sia facultad u vi d' auters dretgs u da procurar in avantatg illegal a sasez u ad in auter, 
tgi che fa in document fauss u falsifitgescha in tal, dovra la suttascripziun autentica u il segn manual autentic d' in auter per far in document betg autentic u documentescha u lascha documentar incorrectamain in fatg d' ina impurtanza giuridica relevanta, 
tgi che dovra in document da tal gener per engianar auters, 
vegn chastià cun in chasti da detenziun fin a 5 onns u cun in chasti pecuniar. 
2. En cas spezialmain levs po vegnir pronunzià in chastì da detenziun fin a 3 onns u in chasti pecuniar. 
Cudesch penal svizzer dals 21 da december 1937: Art. 252
Art. 252 
Falsificaziun da certificats 
Tgi che, cun l' intenziun da meglierar la situaziun a sasez u ad in auter, 
fa scrittiras da legitimaziun faussas, attestats fauss, attestaziuns faussas u falsifitgescha talas e tals, 
tgi che dovra ina scrittira da tal gener per engianar auters, 
tgi che fa abus da scrittiras da tal gener, che n' èn betg destinadas ad el, per engianar auters, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 253
Art. 253 
Obtegnair cun rampigns ina documentaziun faussa 
Tgi che cuntanscha cun engion ch' in funcziunari u ch' ina persuna da fai publica documentescha in fatg d' ina impurtanza giuridica relevanta en moda incorrecta, en spezial cun legalisar ina suttascripziun faussa u ina copia betg correcta, 
tgi che dovra in tal document obtegnì cun rampigns per engianar in auter en quai che concerna ils fatgs ch' èn documentads en quest document, 
vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 254
Art. 254 
Suppressiun da documents 
^1 Tgi che donnegescha, destruescha, lascha svanir u sa patruna d' in document, dal qual el na dastga betg disponer sulet, cun l' intenziun da far donn ad insatgi vi da sia facultad u vi d' auters dretgs u da procurar in avantatg illegal a sasez u ad in auter, vegn chastià cun in chasti da detenziun fin a 5 onns u cun in chasti pecuniar. 
^2 La suppressiun da documents a disfavur d' in parent u d' in confamigliar vegn persequità mo sin basa d' in plant. 
Cudesch penal svizzer dals 21 da december 1937: Art. 255
Art. 255 
Documents da l' exteriur 
Ils artitgels 251-254 vegnan er applitgads per documents da l' exteriur. 
Cudesch penal svizzer dals 21 da december 1937: Art. 256
Art. 256 
Spustar terms 
Tgi che allontanescha, sposta, fa nunenconuschaivel, metta en in lieu fauss u falsifitgescha in term u in auter segn da cunfin cun l' intenziun da far donn ad insatgi vi da sia facultad u vi d' auters dretgs u da procurar in avantatg illegal a sasez u ad in auter, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 257
Art. 257 
Allontanament da segns da mesiraziun e da signals dal livel da l' aua 
Tgi che allontanescha, sposta, fa nunenconuschaivel u metta en in lieu fauss in segn public da mesiraziun u in signal public dal livel da l' aua, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 258
Art. 258 
Tementar la populaziun 
Tgi che tementa la populaziun tras smanatschar u tras simular in privel per il corp, per la vita u per la proprietad, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 259
Art. 259 
Incitaziun publica da commetter crims u acts da violenza 
^1 Tgi che incitescha publicamain da commetter crims, vegn chastià cun in chasti da detenziun fin a 3 onns u cun in chasti pecuniar. 
1^bis L' incitaziun publica ad in genocid ( art. 264) che duai vegnir commess dal tuttafatg u per part en Svizra è er chastiabla, sche l' incitaziun vegn pronunziada a l' exteriur. 
^2 Tgi che incitescha publicamain da commetter crims cun violenza cunter umans u cunter chaussas, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 260
Art. 260 
Violaziun da la pasch publica 
^1 Tgi che sa participescha ad in arrotschament public, nua ch' i vegnan commess cun forzas unidas acts da violenza cunter umans u cunter chaussas, vegn chastià cun in chasti da detenziun fin a 3 onns u cun in chasti pecuniar. 
^2 Ils participants che s' allontaneschan sin incitaziun da las autoritads na vegnan betg chastiads, sch' els n' han ni fatg diever sez da la violenza ni incità da far diever da la violenza. 
Cudesch penal svizzer dals 21 da december 1937: Art. 260bis
Art. 260 1 
Acziuns preparatoricas chastiablas 
^1 Tgi che prenda sistematicamain mesiras tecnicas u organisatoricas concretas, vegn chastià cun in chasti da detenziun fin a 5 onns u cun in chasti pecuniar, sch' il gener e la dimensiun da quellas mussan ch' el sa prepara da commetter in dals suandants malfatgs: 
a. mazzament intenziunà ( art. 111); 
b. assassinat ( art. 112); 
c. blessura corporala greva ( art. 122); 
d. rapina ( art. 140); 
e. privaziun da la libertad e rapiment ( art. 183); 
f. rapiment d' ostagis ( art. 185); 
g. incendi intenziunà ( art. 221); 
h. genocid ( art. 264); 
i. crims cunter l' umanitad ( art. 264a); 
j. crims da guerra ( art. 264c-264h). 
^2 Sch' il delinquent na terminescha betg las acziuns preparatoricas or d' atgna iniziativa, na vegn el betg chastià. 
^3 Chastiabel è er quel che commetta las acziuns preparatoricas a l' exteriur, sch' il malfatg intenziunà duai vegnir commess en Svizra. L' artitgel 3 alinea 2 è applitgabel. 
Cudesch penal svizzer dals 21 da december 1937: Art. 260ter
Art. 260 1 
Organisaziun criminala 
1. Tgi che sa participescha ad in' organisaziun che tegna secret sia structura e sia cumposiziun persunala e ha l' intenziun da commetter crims da violenza u da s' enritgir cun meds criminals, 
tgi che sustegna las activitads criminalas d' ina tala organisaziun, 
vegn chastià cun in chasti da detenziun fin a 5 onns u cun in chasti pecuniar. 
2. Il derschader po diminuir il chasti ( art. 48a), sch' il delinquent sa stenta d' impedir ulteriuras activitads criminalas da l' organisaziun. 
3. Chastiabel è er quel che commetta il malfatg a l' exteriur, sche l' organisaziun commetta u intenziunescha da commetter sia activitad criminala dal tuttafatg u per part en Svizra. L' artitgel alinea 2 è applitgabel. 
Cudesch penal svizzer dals 21 da december 1937: Art. 260quater
Art. 260 1 
Periclitaziun da la segirezza publica cun armas 
Tgi che venda, dat en locaziun, regala, metta a disposiziun u intermediescha ad insatgi armas da fieu, armas scumandadas tenor la lescha, parts essenzialas d' armas, accessoris d' armas, muniziun u elements da muniziun, malgrà ch' el sa u ch' el sto supponer che quai duai servir a commetter in delict u in crim, vegn chastià cun in chasti da detenziun fin a 5 onns u cun in chasti pecuniar, nun ch' i saja ademplì in causal penal pli grev. 
Cudesch penal svizzer dals 21 da december 1937: Art. 260quinquies
Art. 260 1 
Finanziaziun dal terrorissem 
^1 Tgi che rimna u metta a disposiziun valurs da facultad cun l' intenziun da finanziar in crim da violenza, cun il qual la populaziun duai vegnir tementada u cun il qual in stadi u in' organisaziun internaziunala duai vegnir sfurzada da far u da tralaschar insatge, vegn chastià cun in chasti da detenziun fin a 5 onns u cun in chasti pecuniar. 
^2 Sch' il delinquent mo accepta la pussaivladad da la finanziaziun dal terrorissem, na po el betg vegnir chastià tenor questa disposiziun. 
^3 L' acziun na vala betg sco finanziaziun d' in malfatg terroristic, sch' ella vul stabilir u restabilir relaziuns democraticas e giuridicas ubain exequir u garantir ils dretgs umans. 
^4 L' alinea 1 na vegn betg applitgà, sch' i duain vegnir sustegnidas cun la finanziaziun acziuns che na stattan betg en cuntradicziun cun las reglas dal dretg internaziunal che vegnan applitgadas en conflicts armads. 
Cudesch penal svizzer dals 21 da december 1937: Art. 261
Art. 261 
Disturbi da la libertad da cardientscha e da cult 
Tgi che insulta u beffegia publicamain ed en ina moda infama la persvasiun d' autras persunas en dumondas da la cardientscha, en spezial la cardientscha enten Dieu u dischonurescha objects da la veneraziun religiusa, 
tgi che impedescha, disturba u beffegia publicamain en mala fai in' acziun da cult che vegn garantida en la constituziun, 
tgi che dischonurescha en mala fai in lieu u in object ch' è destinà per in cult u per in' acziun da cult che vegn garantida en la constituziun, 
vegn chastià cun in chasti pecuniar fin a 180 taxas per di. 
Cudesch penal svizzer dals 21 da december 1937: Art. 261bis
Art. 261 1 
Discriminaziun da las razzas 
Tgi che appellescha publicamain d' odiar u da discriminar ina persuna u ina gruppa da persunas pervia da lur razza, pervia da lur etnia u pervia da lur religiun, 
tgi che derasa publicamain ideologias che han la finamira da discreditar u da disfamar sistematicamain las persunas che appartegnan ad ina razza, ad in' etnia u ad ina religiun, 
tgi che organisescha, promova u sa participescha ad acziuns da propaganda cun la medema finamira, 
tgi che discreditescha u discriminescha publicamain en ina moda che cuntrafa a la dignitad umana ina persuna u ina gruppa da persunas cun pleds, cun scrittiras, cun maletgs, cun gests u cun metter maun vi dad ellas pervia da lur razza, pervia da lur etnia u pervia da lur religiun ubain tgi che snega, bagatellisescha malamain u emprova da giustifitgar per quests motivs genocids u auters crims cunter l' umanitad, 
tgi che refusa ad ina persuna u ad ina gruppa da persunas pervia da lur razza, pervia da lur etnia u pervia da lur religiun ina prestaziun offrida ch' è destinada a la generalitad, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 262
Art. 262 
Disturbi da la pasch dals defuncts 
1. Tgi che dischonurescha la fossa d' in defunct, 
tgi che disturba ubain dischonurescha en mala fai il til da bara u il funeral, 
tgi che dischonurescha ubain insulta publicamain il defunct, 
vegn chastià cun in chasti da detenziun fin a 3 onns u cun in chasti pecuniar. 
2. Tgi che allontanescha in defunct u parts d' in defunct ubain la tschendra d' in defunct cunter la voluntad da la persuna autorisada, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 263
Art. 263 
Commetter in malfatg tras irresponsabladad per atgna culpa 
^1 Tgi che commetta en il stadi d' irresponsabladad per atgna culpa pervia d' alcoholissem u pervia da narcosa in malfatg ch' è chastiabel sco crim u sco delict, vegn chastià cun in chasti pecuniar fin a 180 taxas per di. 
^2 Sch' il delinquent ha commess en quest stadi d' irresponsabladad in crim ch' è unicamain chastiabel cun in chasti da detenziun, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 264
Art. 264 
Genocid 
Chastià cun in chasti da detenziun per vita duranta u cun in chasti da detenziun betg sut 10 onns vegn, tgi che, cun l' intenziun d' eliminar per part u dal tuttafatg ina gruppa ch' è determinada tras sia naziunalitad, tras sia razza, tras sia religiun u tras sia appartegnientscha etnica, sociala u politica: 
a. mazza commembers u chaschuna grevs donns corporals u spiertals a commembers da questa gruppa; 
b. suttametta commembers da la gruppa a cundiziuns da viver ch' èn adattadas per eliminar per part u dal tuttafatg la gruppa; 
c. ordinescha u prenda mesiras ch' impedeschan naschientschas entaifer la gruppa; 
d. transferescha u lascha transferir sfurzadamain uffants da la gruppa en in' autra gruppa. 
Cudesch penal svizzer dals 21 da december 1937: Art. 264a
Art. 264a 
Crims cunter l' umanitad 
^1 Chastià cun in chasti da detenziun betg sut 5 onns vegn, tgi che, en il rom d' ina attatga extendida u sistematica cunter la populaziun civila: 
Cudesch penal svizzer dals 21 da december 1937: Art. 264b
Art. 264b 
1. Champ d' applicaziun 
Ils artitgels 264d-264j vegnan applitgads en connex cun conflicts internaziunals armads inclusiv occupaziuns, sco er, uschenavant ch' i na resorta nagut auter da la natira dals malfatgs, en connex cun conflicts armads betg internaziunals. 
Cudesch penal svizzer dals 21 da december 1937: Art. 264c
Art. 264c 
2. Grevas violaziuns da las Convenziuns da Genevra 
^1 Cun in chasti da detenziun betg sut 5 onns vegn chastià, tgi che commetta - en connex cun in conflict internaziunal armà - ina greva violaziun da las Convenziuns da Genevra dals 12 d' avust 1949 cun in dals suandants acts cunter persunas u cunter bains ch' èn protegids tenor questas convenziuns: 
a. mazzament intenziunà; 
b. rapiment d' ostagis; 
c. chaschunar grondas suffrientschas u donnegiar grevamain il corp u la sanadad fisica u psichica, en spezial tras tortura, tras in tractament inuman u tras experiments biologics; 
d. destrucziun u appropriaziun enorma da bains che n' è betg giustifitgada tras necessitads militaras; 
e. constricziun da prestar servetsch en las forzas armadas d' ina pussanza inimia; 
f. deportaziun, transferiment u detenziun illegala; 
g. refusa dal dretg d' ina procedura giudiziala ordinaria imparziala avant che pronunziar u exequir in grev chasti. 
^2 Acts tenor l' alinea 1 che vegnan commess en connex cun in conflict armà betg internaziunal han il medem status sco las grevas violaziuns dal dretg internaziunal umanitar, sch' els èn drizzads cunter ina persuna ch' è protegida tenor il dretg internaziunal umanitar u cunter in bain protegì. 
^3 En cas spezialmain grevs, cunzunt, sch' il malfatg pertutga blers umans u sch' il delinquent agescha en moda crudaivla, po il derschader pronunziar in chasti da detenziun per vita duranta. 
^4 En cas main grevs tenor l' alinea 1 literas c-g po il derschader pronunziar in chasti da detenziun betg sut 1 onn. 
Cudesch penal svizzer dals 21 da december 1937: Art. 264d
Art. 264d 
3. Auters crims da guerra 
a. Attatgas cunter persunas civilas e cunter objects civils 
^1 Cun in chasti da detenziun betg sut 3 onns vegn chastià, tgi che drizza - en connex cun in conflict armà - in' attatga: 
a. cunter la populaziun civila sco tala u cunter persunas civilas che na sa participeschan betg directamain a las ostilitads; 
b. cunter persunas, cunter indrizs, cunter material u cunter vehichels ch' èn part d' ina missiun d' agid umanitara u d' ina missiun per mantegnair la pasch en concordanza cun la Charta da las Naziuns Unidas dals 26 da zercladur 1945, uschè ditg ch' els èn protegids dal dretg internaziunal umanitar; 
c. cunter objects civils, cunter abitadis u edifizis betg defendids u cunter zonas demilitarisadas che na represchentan betg in object militar; 
d. cunter unitads da sanitad, cunter edifizis, cunter material u cunter vehichels che dovran in segn da protecziun dal dretg internaziunal umanitar u dals quals il caracter protegì è perceptibel er senza segn da protecziun, ospitals u plazzas da rimnada per persunas malsaunas e blessadas; 
e. cunter bains culturals u cunter las persunas ch' èn incaricadas cun lur protecziun u cunter vehichels che servan a lur transport, cunter edifizis che servan ad acts religius, a l' art, a l' educaziun, a la scienza u a la beneficenza, uschè ditg ch' els èn protegids dal dretg internaziunal umanitar. 
^2 En cas spezialmain grevs d' attatgas cunter persunas po il derschader pronunziar in chasti da detenziun per vita duranta. 
^3 En cas main grevs po il derschader pronunziar in chasti da detenziun betg sut 1 onn. 
Cudesch penal svizzer dals 21 da december 1937: Art. 264e
Art. 264e 
b. Tractament medicinal betg giustifitgà, violaziun da l' autodeterminaziun sexuala e da la dignitad umana 
^1 Cun in chasti da detenziun betg sut 3 onns vegn chastià, tgi che - en connex cun in conflict armà: 
a. chaschuna grevs donns corporals u violescha u periclitescha grevamain la sanadad fisica u psichica d' ina persuna ch' è protegida dal dretg internaziunal umanitar cun la suttametter ad ina procedura medicinala che na vegn betg pretendida da ses stadi da sanadad e che na correspunda betg a princips da la medischina ch' èn renconuschids en general; 
b. violescha ina persuna feminina ch' è protegida dal dretg internaziunal umanitar u, suenter ch' ella è vegnida engravidada cunter sia voluntad, la tegna en fermanza cun l' intenziun d' influenzar la cumposiziun etnica d' ina populaziun, sforza ina persuna ch' è protegida dal dretg internaziunal umanitar da subir in act sexual d' ina grevezza cumparegliabla u la sforza a la prostituziun ubain la sterilisescha cun forza; 
c. tracta ina persuna ch' è protegida dal dretg internaziunal umanitar en ina moda che la umiliescha u che la degradescha grevamain. 
^2 En cas spezialmain grevs, cunzunt, sch' il malfatg pertutga blers umans u sch' il delinquent agescha en moda crudaivla, po il derschader pronunziar in chasti da detenziun per vita duranta. 
^3 En cas main grevs po il derschader pronunziar in chasti da detenziun betg sut 1 onn. 
Cudesch penal svizzer dals 21 da december 1937: Art. 264f
Art. 264f 
c. Recrutaziun ed utilisaziun d' uffants schuldads 
^1 Cun in chasti da detenziun betg sut 3 onns vegn chastià, tgi che integrescha in uffant sut 15 onns en forzas armadas u en gruppas armadas, al recrutescha per quest intent u al dovra per la participaziun a conflicts armads. 
^2 En cas spezialmain grevs, cunzunt, sch' il malfatg pertutga blers uffants u sch' il delinquent agescha en moda crudaivla, po il derschader pronunziar in chasti da detenziun per vita duranta. 
^3 En cas main grevs po il derschader pronunziar in chasti da detenziun betg sut 1 onn. 
Cudesch penal svizzer dals 21 da december 1937: Art. 264g
Art. 264g 
d. Metodas da guerra scumandadas 
^1 Cun in chasti da detenziun betg sut 3 onns vegn chastià, tgi che - en connex cun in conflict armà: 
a. fa in' attatga, schebain ch' el sa u sto supponer che quella vegn a chaschunar la mort u la blessura da persunas civilas, il donnegiament d' objects civils u il donnegiament extendì, durabel e grev da l' ambient natiral che na stat en nagina relaziun cun l' avantatg militar concret e direct che po vegnir spetgà; 
b. dovra ina persuna ch' è protegida dal dretg internaziunal umanitar sco scut per influenzar acziuns militaras e cumbats; 
c. sblundregia, sco metoda da guerra, s' appropriescha en autra moda senza dretg da bains ubain destruescha u confiscescha bains da l' inimi en ina dimensiun che n' è betg stringentamain necessaria per la guerra, privescha persunas civilas da bains ch' èn indispensabels per surviver u impedescha la furniziun d' agid; 
d. mazza u vulnerescha in cumbattant inimi en moda perfida e maligna u suenter che quel sa chatta ord cumbat; 
e. mutilescha la bara d' in cumbattant inimi; 
f. ordinescha, sco cumandant, u smanatscha a l' adversari da mazzar tuts; 
g. fa abus da la bandiera alva, da la bandiera, da l' unifurma u da segns militars da l' inimi, da las Naziuns Unidas u da segns da protecziun dal dretg internaziunal umanitar; 
h. transferescha, sco appartegnent d' ina pussanza d' occupaziun, ina part da la populaziun civila en il territori occupà u transferescha la populaziun dal territori occupà dal tuttafatg u per part a l' intern u a l' extern da quest territori. 
^2 En cas spezialmain grevs, cunzunt, sch' il malfatg pertutga blers umans u sch' il delinquent agescha en moda crudaivla, po il derschader pronunziar in chasti da detenziun per vita duranta. 
^3 En cas main grevs po il derschader pronunziar in chasti da detenziun betg sut 1 onn. 
Cudesch penal svizzer dals 21 da december 1937: Art. 264h
Art. 264h 
e. Diever d' armas scumandadas 
^1 Cun in chasti da detenziun betg sut 3 onns vegn chastià, tgi che dovra - en connex cun in conflict armà: 
a. tissi u armas tissientadas; 
b. armas biologicas u chemicas, inclusiv gas, substanzas u liquids da tissi u stenschentants; 
c. projectils che s' extendan facilmain u che daventan facilmain plats en il corp da l' uman ubain ch' explodeschan en il corp da l' uman; 
d. armas che han l' effect principal da chaschunar blessuras tras stgaglias che na pon betg vegnir scuvridas cun agid da la radiografia; 
e. armas da laser che han l' effect principal da provocar ch' ils umans daventan tschorvs per adina. 
^2 En cas spezialmain grevs po il derschader pronunziar in chasti da detenziun per vita duranta. 
Cudesch penal svizzer dals 21 da december 1937: Art. 264i
Art. 264i 
4. Violaziun d' in armistizi u da la pasch. Delicts cunter in parlamentari. Retardament dal repatriament da praschuniers da guerra 
Cun in chasti da detenziun fin a 3 onns u cun in chasti pecuniar vegn chastià, tgi che: 
a. cuntinuescha cun il cumbat, suenter ch' el ha survegnì uffizialmain u en servetsch enconuschientscha da la conclusiun d' in armistizi u da la pasch, ubain violescha las cundiziuns da l' armistizi en autra moda; 
b. maltracta, ingiuriescha u retegna senza motiv in parlamentari inimi u ina da sias persunas accumpagnantas; 
c. retardescha nungiustifitgadamain il repatriament da praschuniers da guerra, suenter che las operaziuns militaras èn terminadas. 
Cudesch penal svizzer dals 21 da december 1937: Art. 264j
Art. 264j 
5. Autras cuntravenziuns cunter il dretg internaziunal umanitar 
Cun in chasti da detenziun fin a 3 onns u cun in chasti pecuniar vegn chastià, tgi che violescha - en connex cun in conflict armà - ina prescripziun dal dretg internaziunal umanitar en autra moda che tenor ils artitgels 264c-264i, sche tala violaziun vegn declerada chastiabla dal dretg da disa internaziunal u d' ina cunvegna internaziunala che vegn renconuschida da la Svizra sco lianta. 
Cudesch penal svizzer dals 21 da december 1937: Art. 264k
Art. 264k 
Chastiabladad dal superiur 
^1 Il superiur che sa ch' ina persuna ch' è suttamessa ad el commetta u vegn a commetter in malfatg tenor il dudeschavel titel u tenor il dudeschavel titel e che na prenda betg las mesiras adattadas per impedir quest malfatg, vegn chastià cun il medem chasti sco il delinquent. Sch' il superiur n' impedescha betg il malfatg per negligientscha, vegn el chastià cun in chasti da detenziun fin a 3 onns u cun in chasti pecuniar. 
^2 Il superiur che sa ch' ina persuna ch' è suttamessa ad el ha commess in malfatg tenor il dudeschavel titel u tenor il dudeschavel titel e che na prenda betg las mesiras adattadas per garantir ch' il delinquent vegnia chastià, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 264l
Art. 264l 
Agir sin cumond d' insatgi auter 
Il subordinà che commetta sin cumond d' in superiur u sin in' ordinaziun che ha in caracter liant sumegliant in malfatg tenor il dudeschavel titel u tenor il dudeschavel titel è chastiabel, sch' el è stà conscient da la chastiabladad da l' acziun il mument ch' el ha commess il malfatg. 
Cudesch penal svizzer dals 21 da december 1937: Art. 264m
Art. 264m 
Malfatgs commess a l' exteriur 
^1 Chastiabel è er il delinquent che ha commess a l' exteriur in malfatg tenor il dudeschavel titel, tenor il dudeschavel titel u tenor l' artitgel 264k, sch' el sa chatta en Svizra e na vegn betg extradì ad in auter stadi u na vegn betg transferì ad ina dretgira penala internaziunala, da la quala la Svizra renconuscha la cumpetenza. 
^2 Sch' il malfatg a l' exteriur n' è betg vegnì commess cunter in Svizzer e sch' il delinquent n' è betg Svizzer, po, cun resalva da mesiras per segirar las cumprovas, la persecuziun penala vegnir sistida u poi vegnir desistì d' ina tala, sche: 
a. in' autoritad estra u ina dretgira penala internaziunala, da la quala la Svizra renconuscha la cumpetenza, persequitescha il malfatg ed il delinquent vegn extradì u transferì; u 
b. il delinquent na sa chatta betg pli en Svizra ed i na sto betg pli vegnir fatg quint cun ses return. 
^3 L' artitgel 7 alineas 4 e 5 è applitgabel, nun che l' acquittament, il relasch u la surannaziun dal chasti a l' exteriur aveva la finamira da proteger il delinquent en moda nungiustifitgada cunter il chasti. 
Cudesch penal svizzer dals 21 da december 1937: Art. 264n
Art. 264n 
Exclusiun da l' immunitad relativa 
Per persequitar malfatgs tenor il dudeschavel titel, tenor il dudeschavel titel e tenor l' artitgel 264k na dovri nagina autorisaziun tenor ina da las suandantas disposiziuns: 
a. artitgel 7 alinea 2 litera b dal Cudesch da procedura penala; 
b. artitgels 14 e 15 da la Lescha da responsabladad dals 14 da mars 1958; 
c. artitgel 17 da la Lescha dal parlament dals 13 da december 2002; 
d. artitgel 61a da la Lescha dals 21 da mars 1997 davart l' organisaziun da la regenza e da l' administraziun; 
e. artitgel 11 da la Lescha dals 17 da zercladur 2005 davart il Tribunal federal; 
f. artitgel 12 da la Lescha dals 17 da zercladur 2005 davart il Tribunal administrativ federal; 
g. artitgel 16 da la Lescha federala dals 20 da mars 2009 davart il Tribunal federal da patentas; 
h. artitgel 50 da la Lescha dals 19 da mars 2010 davart l' organisaziun da las autoritads penalas. 
Cudesch penal svizzer dals 21 da december 1937: Art. 265
Art. 265 
1. Crims e delicts cunter il stadi. 
Auttradiment 
Tgi che agescha cun violenza cun l' intenziun da 
midar la constituziun da la Confederaziun u d' in chantun, 
destituir las autoritads naziunalas constituziunalas u impedir ellas da far diever da lur pussanza, 
separar territori svizzer da la Confederaziun u territori d' in chantun, 
vegn chastià cun in chasti da detenziun betg sut 1 onn. 
Cudesch penal svizzer dals 21 da december 1937: Art. 266
Art. 266 
Attatga sin l' independenza da la Confederaziun 
1. Tgi che agescha cun l' intenziun da 
violar u periclitar l' independenza da la Confederaziun, 
chaschunar ina intervenziun d' ina pussanza estra en las fatschentas da la Confederaziun per periclitar l' independenza da quella, 
vegn chastià cun in chasti da detenziun betg sut 1 onn. 
2. Tgi ch' entra en contact cun la regenza d' in pajais ester u cun agents da quel per far guerra cunter la Confederaziun, vegn chastià cun in chasti da detenziun betg sut 3 onns. 
En cas grevs po il derschader pronunziar in chasti da detenziun per vita duranta. 
Cudesch penal svizzer dals 21 da december 1937: Art. 266bis
Art. 266 1 
Interpresas e stentas estras cunter la segirezza da la Svizra 
^1 Tgi ch' entra en contact cun in pajais ester, cun partidas da l' exteriur ubain cun autras organisaziuns da l' exteriur u cun lur agents ubain tgi che furma u derasa pretensiuns faussas u sfalsifitgantas cun l' intent da provocar u da sustegnair interpresas u stentas estras cunter la segirezza da la Svizra, vegn chastià cun in chasti da detenziun fin a 5 onns u cun in chasti pecuniar. 
^2 En cas grevs po il derschader pronunziar in chasti da detenziun betg sut 1 onn. 
Cudesch penal svizzer dals 21 da december 1937: Art. 267
Art. 267 
Tradiment diplomatic 
1. Tgi che renda enconuschent u accessibel ad in pajais ester u a ses agents in secret ch' i vala da salvar per il bain da la Confederaziun, 
tgi che falsifitgescha, destruescha, metta d' ina vart u engola documents u meds da cumprova che sa refereschan a relaziuns giuridicas tranter la Confederaziun u in chantun ed in pajais ester e periclitescha qua tras intenziunadamain ils interess da la Confederaziun u dal chantun, 
tgi che maina sco mandatari da la Confederaziun intenziunadamain contractivas cun ina regenza estra a disfavur da la Confederaziun, 
vegn chastià cun in chasti da detenziun betg sut 1 onn. 
2. Tgi che renda enconuschent u accessibel intenziunadamain a la publicitad in secret ch' i vala da salvar per il bain da la Confederaziun, vegn chastià cun in chasti da detenziun fin a 5 onns u cun in chasti pecuniar. 
3. Sch' il delinquent agescha per negligientscha, vegn el chastià cun in chasti da detenziun fin a onns u cun in chasti pecuniar. 
Cudesch penal svizzer dals 21 da december 1937: Art. 268
Art. 268 
Spustament da segns da cunfin uffizials 
Tgi che allontanescha, sposta, fa nunenconuschaivel, metta en in lieu fauss u falsifitgescha in crap da cunfin ubain in auter segn da cunfin che serva a determinar ils cunfins dal pajais, dal chantun u da la vischnanca, vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 269
Art. 269 
Violaziun da la suveranitad territoriala da la Svizra 
Tgi ch' entra en territori svizzer, violond il dretg internaziunal, vegn chastià cun in chasti da detenziun u cun in chasti pecuniar. 
Cudesch penal svizzer dals 21 da december 1937: Art. 270
Art. 270 
Attatgas sin emblems svizzers 
Tgi che allontanescha ubain donnegia en mala fai emblems svizzers fixads d' ina autoritad, en spezial la vopna u la bandiera da la Confederaziun ubain d' in chantun, u exequescha acts offendents vers tals emblems, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 271
Art. 271 
Acts scumandads per in pajais ester 
1. Tgi che commetta sin territori svizzer senza autorisaziun in act per in pajais ester, il qual tutga ad in' autoritad u ad in funcziunari, 
tgi che commetta tals acts per ina partida estra u per in' autra organisaziun da l' exteriur, 
tgi che favurisescha tals acts, 
vegn chastià cun in chasti da detenziun fin a 3 onns u cun in chasti pecuniar, en cas grevs cun in chasti da detenziun betg sut 1 onn. 
2. Tgi che rapinescha tras violenza, tras malizia ubain tras smanatscha ina persuna a l' exteriur, per la surdar ad in' autoritad, ad ina partida u ad in' autra organisaziun estra ubain per l' exponer ad in privel per il corp e per la vita, vegn chastià cun in chasti da detenziun betg sut 1 onn. 
3. Tgi che prepara in tal rapiment, vegn chastià cun in chasti da detenziun u cun in chasti pecuniar. 
Cudesch penal svizzer dals 21 da december 1937: Art. 272
Art. 272 
2. Servetsch d' infurmaziun scumandà. 
Servetsch d' infurmaziun politic 
1. Tgi che maina u endrizza in servetsch d' infurmaziun politic en l' interess d' in pajais ester, d' ina partida estra u d' ina autra organisaziun da l' exteriur a disfavur da la Svizra u da ses commembers, da ses abitants ubain da sias organisaziuns, 
tgi che engascha persunas per tals servetschs u favurisescha quels, 
vegn chastià cun in chasti da detenziun fin a 3 onns u cun in chasti pecuniar. 
2. En cas grevs vegn il delinquent chastià cun in chasti da detenziun betg sut 1 onn. Sco cas grev vali en spezial, sch' il delinquent provochescha ad acts u fa rapports fauss ch' èn adattads per periclitar la segirezza interna u externa da la Confederaziun. 
Cudesch penal svizzer dals 21 da december 1937: Art. 273
Art. 273 
Servetsch d' infurmaziun economic 
Tgi che s' infurmescha davart in secret da fabricaziun u davart in secret da fatschenta per al render accessibel ad in post uffizial ester, ad in' organisaziun estra, ad ina interpresa privata ubain a lur agents, 
tgi che renda accessibel in secret da fabricaziun ubain in secret da fatschenta ad in post uffizial ester, ad in' organisaziun estra, ad ina interpresa privata ubain a lur agents, 
vegn chastià cun in chasti da detenziun fin a 3 onns u cun in chasti pecuniar, en cas grevs cun in chasti da detenziun betg sut 1 onn. Cun il chasti da detenziun po vegnir collià in chasti pecuniar. 
Cudesch penal svizzer dals 21 da december 1937: Art. 274
Art. 274 
Servetsch d' infurmaziun militar 
1. Tgi che maina u endrizza in servetsch d' infurmaziun militar per in pajais ester a disfavur da la Svizra, tgi che engascha persunas per tals servetschs u favurisescha quels, 
vegn chastià cun in chasti da detenziun fin a 3 onns u cun in chasti pecuniar. 
En cas grevs po il derschader pronunziar in chasti da detenziun betg sut 1 onn. 
2. La correspundenza ed il material vegnan confiscads. 
Cudesch penal svizzer dals 21 da december 1937: Art. 275
Art. 275 
3. Periclitaziun da l' urden constituziunal. 
Attatgas sin l' urden constituziunal 
Tgi che commetta in act cun l' intent da disturbar u da midar illegalmain l' urden constituziunal da la Confederaziun u dals chantuns, vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 275bis
Art. 275 1 
Propaganda privlusa per il stadi 
Tgi che fa propaganda da l' exteriur cun l' intent da derscher tras violenza l' urden constituziunal da la Confederaziun u d' in chantun, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 275ter
Art. 275 1 
Uniun illegala 
Tgi che constituescha in' uniun che ha l' intent da commetter malfatgs ch' èn chastiabels tenor ils artitgels 265, 266, 266, 271-274, 275 e 275, 
tgi che sa participescha ad ina tala uniun u a sias stentas, 
tgi che envida a furmar talas uniuns u exequescha sias directivas, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 276
Art. 276 
4. Disturbi da la segirezza militara. 
Incitaziun ed instigaziun da violar obligaziuns dal servetsch militar 
1. Tgi che incitescha publicamain a la malobedientscha cunter cumonds militars, a la violaziun dal servetsch, a la refusa dal servetsch u a la deserziun, 
tgi che instighescha ina persuna ch' è obligada da far servetsch ad in tal malfatg, 
vegn chastià cun in chasti da detenziun fin a 3 onns u cun in chasti pecuniar. 
2. Sch' i sa tracta d' ina incitaziun a la revolta u a la preparaziun d' ina revolta, ubain sch' i vegn instigà a la revolta u a la preparaziun d' ina revolta, vegn il delinquent chastià cun in chasti da detenziun u cun in chasti pecuniar. 
Cudesch penal svizzer dals 21 da december 1937: Art. 277
Art. 277 
Falsificaziun da clamadas en servetsch u da directivas 
1. Tgi che cuntrafa, falsifitgescha, supprima u eliminescha intenziunadamain ina clamada en servetsch militar u ina directiva destinada a persunas ch' èn obligadas da far servetsch militar, 
tgi che fa diever d' ina clamada en servetsch u d' ina directiva ch' è falsifitgada u sfalsifitgada, 
vegn chastià cun in chasti da detenziun u cun in chasti pecuniar. 
2. Sch' il delinquent agescha per negligientscha, vegn el chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 278
Art. 278 
Disturbi dal servetsch militar 
Tgi che disturba u impedescha ina persuna militara tar l' execuziun dal servetsch, vegn chastià cun in chasti pecuniar fin a 180 taxas per di. 
Cudesch penal svizzer dals 21 da december 1937: Art. 279
Art. 279 
Disturbi ed impediment d' elecziuns e da votaziuns 
Tgi che impedescha u disturba ina radunanza, in' elecziun u ina votaziun prescritta da la constituziun u da la lescha cun duvrar violenza u cun smanatschar gronds donns, 
tgi che impedescha u disturba la rimnada u la consegna da suttascripziuns per in referendum u per ina iniziativa cun duvrar violenza u cun smanatschar gronds donns, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 280
Art. 280 
Intervenziuns en il dretg da votar e d' eleger 
Tgi che impedescha ina persuna cun dretg da votar d' exequir il dretg da votar u d' eleger u da suttascriver in referendum u ina iniziativa cun duvrar violenza u cun smanatschar gronds donns, 
tgi che sforza ina persuna cun dretg da votar cun duvrar violenza u cun smanatschar gronds donns dad insumma exequir quest dretg u da far quai en in tschert senn, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 281
Art. 281 
Corrupziun electorala 
Tgi che offra, empermetta, dat u lascha consegnar ad ina persuna cun dretg da votar in regal u in auter avantatg, per ch' ella voteschia u elegia en in tschert senn, fetschia part u na fetschia betg part d' ina dumonda da referendum u d' iniziativa, 
tgi che offra, empermetta, dat u lascha consegnar ad ina persuna cun dretg da votar in regal u in auter avantatg, per ch' ella na sa participeschia betg ad in' elecziun u ad ina votaziun, 
tgi che sa lascha, sco persuna cun dretg da votar, empermetter u dar in tal avantatg, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 282
Art. 282 
Falsificaziun dals resultats electorals 
1. Tgi che fa in register electoral fauss, imitescha, falsifitgescha, lascha svanir u disfa in tal, 
tgi che sa participescha senza dretg ad in' elecziun u ad ina votaziun ubain ad ina dumonda da referendum u d' iniziativa, 
tgi che falsifitgescha il resultat d' ina elecziun, d' ina votaziun u d' ina rimnada da suttascripziuns per exequir il referendum u l' iniziativa, en spezial cun agiuntar, cun midar, cun laschar davent u cun stritgar cedels da votar u suttascripziuns, cun betg dumbrar correctamain u cun documentar faussamain il resultat, 
vegn chastià cun in chasti da detenziun fin a 3 onns u cun in chasti pecuniar. 
2. Sch' il delinquent agescha en funcziun uffiziala, è il chastì in chasti da detenziun fin a 3 onns u in chasti pecuniar betg sut 30 taxas per di. Cun il chasti da detenziun po vegnir collià in chasti pecuniar. 
Cudesch penal svizzer dals 21 da december 1937: Art. 282bis
Art. 282 1 
Chatscha sin vuschs 
Tgi che rimna, emplenescha u mida sistematicamain cedels electorals u cedels da votar u tgi che distribuescha tals cedels electorals u tals cedels da votar, vegn chastià cun multa. 
Cudesch penal svizzer dals 21 da december 1937: Art. 283
Art. 283 
Violaziun dal secret da votaziun e d' elecziun 
Tgi che sa procura en moda illegala enconuschientschas, co che singulas votantas e singuls votants voteschan u elegian, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 284
Art. 284 
Cudesch penal svizzer dals 21 da december 1937: Art. 285
Art. 285 
Violenza e smanatschas cunter autoritads e cunter funcziunaris 
1. Tgi che impedescha cun violenza u cun smanatschas in' autoritad, in commember d' ina autoritad u in funcziunari d' exequir in act che tutga tar sias cumpetenzas uffizialas, constrenscha quels d' exequir in tal act u attatga quels cun violenza durant in act uffizial, vegn chastià cun in chasti da detenziun fin a 3 onns u cun in chasti pecuniar. 
Sco funcziunaris valan er emploiads d' interpresas tenor la Lescha federala da viafier dals 20 da december 1957, tenor la Lescha dals 20 da mars 2009 davart il transport da persunas e tenor la Lescha dals 19 da december 2008 davart il transport da rauba sco er emploiads da las organisaziuns incaricadas cun ina permissiun da l' Uffizi federal da traffic tenor la Lescha federala dals 18 da zercladur 2010 davart ils organs da segirezza da las interpresas da transports publics. 
2. Sch' il malfatg vegn commess d' ina rotscha da persunas, vegn mintgina da las persunas participadas a la rotscha chastiada cun in chasti da detenziun fin a 3 onns u cun in chasti pecuniar. 
La persuna participada che dovra violenza cunter persunas u cunter chaussas vegn chastiada cun in chasti da detenziun fin a 3 onns u cun in chasti pecuniar betg sut 30 taxas per di. 
Cudesch penal svizzer dals 21 da december 1937: Art. 286
Art. 286 
Impediment d' in act uffizial 
Tgi che impedescha in' autoritad, in commember d' ina autoritad u in funcziunari d' exequir in act che tutga tar sias cumpetenzas uffizialas, vegn chastià cun in chasti pecuniar fin a 30 taxas per di. 
Sco funcziunaris valan er emploiads d' interpresas tenor la Lescha federala da viafier dals 20 da december 1957, tenor la Lescha dals 20 da mars 2009 davart il transport da persunas e tenor la Lescha dals 19 da december 2008 davart il transport da rauba sco er emploiads da las organisaziuns incaricadas cun ina permissiun da l' Uffizi federal da traffic tenor la Lescha federala dals 18 da zercladur 2010 davart ils organs da segirezza da las interpresas da transports publics. 
Cudesch penal svizzer dals 21 da december 1937: Art. 287
Art. 287 
Usurpaziun da funcziuns publicas 
Tgi che usurpescha cun intenziuns illegalas l' execuziun d' in uffizi u il plainpudair da dar cumonds militars, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 288
Art. 288 
Cudesch penal svizzer dals 21 da december 1937: Art. 289
Art. 289 
Sustracziun d' objects confiscads 
Tgi che sustira a la pussanza uffiziala ina chaussa ch' è vegnida confiscada uffizialmain, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 290
Art. 290 
Rumper sigils uffizials 
Tgi che rumpa, allontanescha u privescha da lur effect segns uffizials, en spezial in sigil uffizial, cun il qual ina chaussa è vegnida serrada u segnada, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 291
Art. 291 
Violaziun da l' exiliaziun 
^1 Tgi che violescha in' exiliaziun dal pajais u d' in chantun ch' è vegnida pronunziada d' ina autoritad cumpetenta, vegn chastià cun in chasti da detenziun fin a 3 onns u cun in chasti pecuniar. 
^2 La durada da quest chasti na vegn betg messa a quint a la durada da l' exiliaziun. 
Cudesch penal svizzer dals 21 da december 1937: Art. 292
Art. 292 
Malobedientscha cunter disposiziuns uffizialas 
Tgi che na suonda betg ina decisiun relaschada d' ina autoritad cumpetenta u d' in funcziunari cumpetent cun la smanatscha da chasti tenor quest artitgel, vegn chastià cun multa. 
Cudesch penal svizzer dals 21 da december 1937: Art. 293
Art. 293 
Publicaziun da tractativas uffizialas secretas 
^1 Tgi che publitgescha, senza avair il dretg da far quai, insatge or dad actas, or da tractativas u or d' inquisiziuns d' ina autoritad, ch' è vegnì declerà sco secret tras la lescha u sin basa d' in conclus da l' autoritad cumpetenta en chaussa, vegn chastià cun multa. 
^2 La cumplicitad è chastiabla. 
^3 Il derschader po renunziar a mintga chasti, sch' il secret ch' è vegnì rendì public è mo d' ina pitschna impurtanza. 
Cudesch penal svizzer dals 21 da december 1937: Art. 294
Art. 294 
Surpassament d' in scumond da pratitgar ina professiun 
Tgi che pratitgescha ina professiun, in mastergn u in commerzi, dal qual l' execuziun è vegnida scumandada ad el tras ina sentenzia penala, vegn chastià cun in chasti da detenziun fin ad 1 onn u cun in chasti pecuniar. 
Cudesch penal svizzer dals 21 da december 1937: Art. 295
Art. 295 
Cudesch penal svizzer dals 21 da december 1937: Art. 296
Art. 296 
Offensiun d' in stadi ester 
Tgi che offenda publicamain in stadi ester en la persuna da ses schef, en sia regenza u en la persuna dad in da ses represchentants diplomatics u dad in da ses delegads uffizials ad ina conferenza diplomatica che ha lieu en Svizra u dad in da ses represchentants uffizials tar in' organisaziun internaziunala che ha ses domicil en Svizra u tar in' organisaziun internaziunala ch' è sa radunada en Svizra u tar ina partiziun d' ina tala, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 297
Art. 297 
Offensiun d' organisaziuns internaziunalas 
Tgi che offenda publicamain in' organisaziun internaziunala che ha ses domicil en Svizra u ch' è sa radunada en Svizra ubain ina partiziun d' ina tala en la persuna dad in da ses represchentants uffizials, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 298
Art. 298 
Attatgas sin emblems naziunals esters 
Tgi che allontanescha u donnegescha cun malart emblems naziunals d' in stadi ester, en spezial sia vopna u sia bandiera, u exequescha acts offendents vers tals emblems ch' èn vegnids plazzads publicamain d' ina represchentanza renconuschida da quest stadi, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 299
Art. 299 
Violaziun da la suveranitad territoriala da stadis esters 
1. Tgi che violescha la suveranitad territoriala d' in stadi ester, en spezial cun exequir scumandadamain acts uffizials sin il territori dal stadi ester, 
tgi che penetrescha en il territori d' in stadi ester, violond il dretg internaziunal, 
vegn chastià cun in chasti da detenziun fin a 3 onns u cun in chasti pecuniar. 
2. Tgi che emprova da disturbar cun violenza l' urden politic d' in stadi ester da la Svizra anor, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 300
Art. 300 
Acts ostils cunter insatgi ch' è en guerra u cunter truppas estras 
Tgi che interprenda u sustegna dal territori neutral da la Svizra anora acts ostils cunter insatgi ch' è en guerra, 
tgi che interprenda acts ostils cunter truppas estras admessas en Svizra, 
vegn chastià cun in chasti da detenziun u cun in chasti pecuniar. 
Cudesch penal svizzer dals 21 da december 1937: Art. 301
Art. 301 
Spiunadi cunter stadis esters 
1. Tgi che fa spiunadi militar sin il territori da la Svizra a favur d' in stadi ester per dischavantatg d' in auter stadi ester u organisescha in tal servetsch, 
tgi che engascha persunas per tals servetschs u favurisescha quels, 
vegn chastià cun in chasti da detenziun fin a 3 onns u cun in chasti pecuniar. 
2. La correspundenza ed il material vegnan confiscads. 
Cudesch penal svizzer dals 21 da december 1937: Art. 302
Art. 302 
Persecuziun penala 
^1 Ils crims ed ils delicts da quest titel vegnan mo persequitads cun l' autorisaziun dal Cussegl federal. 
^2 Il Cussegl federal ordinescha la persecuziun mo, sche la regenza dal stadi ester fa la dumonda per ina persecuziun penala en ils cas tenor l' artitgel 296 e sch' in organ da l' organisaziun internaziunala fa quai en ils cas tenor l' artitgel 297. En temps da servetsch activ po el ordinar la persecuziun penala er senza ina tala dumonda. 
^3 Ils cas tenor ils artitgels 296 e 297 suranneschan suenter 2 onns. 
Cudesch penal svizzer dals 21 da december 1937: Art. 303
Art. 303 
Faussa inculpaziun 
1. Tgi che inculpescha cunter meglier savair ina persuna innocenta tar in' autoritad, l' accusa d' avair commess in crim u in delict e fa quai cun l' intenziun da chaschunar ina persecuziun penala cunter ella, 
tgi che prenda mesiras malignas cun l' intenziun da chaschunar ina persecuziun penala cunter ina persuna innocenta, 
vegn chastià cun in chasti da detenziun u cun in chasti pecuniar. 
2. Sche la faussa inculpaziun pertutga in surpassament, è il chasti in chasti da detenziun fin a 3 onns u in chasti pecuniar. 
Cudesch penal svizzer dals 21 da december 1937: Art. 304
Art. 304 
Manar en errur la giustia 
1. Tgi che denunzia cunter meglier savair tar in' autoritad ch' i saja vegnì commess in act chastiabel, 
tgi che denunzia sasez faussamain tar l' autoritad d' avair commess in act chastiabel, 
vegn chastià cun in chasti da detenziun fin a 3 onns u cun in chasti pecuniar. 
2. En cas spezialmain levs po il derschader desister d' in chasti. 
Cudesch penal svizzer dals 21 da december 1937: Art. 305
Art. 305 
Favurisaziun 
^1 Tgi che sustira ina persuna da la persecuziun penala, da l' execuziun penala u da l' execuziun d' ina mesira previsa en ils artitgels 59-61, 63 e 64, vegn chastià cun in chasti da detenziun fin a 3 onns u cun in chasti pecuniar. 
1^bis Medemamain vegn chastià tgi che sustira da la persecuziun penala averta a l' exteriur u da l' execuziun d' in chasti da detenziun u d' ina mesira tenor ils artitgels 59-61, 63 u 64 pronunziada a l' exteriur, ina persuna che vegn persequitada u ch' è vegnida sentenziada a l' exteriur d' in crim tenor l' artitgel 101. 
^2 Sch' il delinquent ha ina relaziun uschè stretga cun la persuna favurisada che ses cumportament è stgisabel, po il derschader desister d' in chasti. 
Cudesch penal svizzer dals 21 da december 1937: Art. 305bis
Art. 305 1 
Lavada da daners suspectus 
1. Tgi che commetta in act ch' è adattà per impedir d' eruir l' origin, da chattar u da confiscar valurs da facultad che, sco ch' el sa u sto supponer, derivan d' in crim, 
vegn chastià cun in chasti da detenziun fin a 3 onns u cun in chasti pecuniar. 
2. En cas grevs è il chastì in chasti da detenziun fin a 5 onns u in chasti pecuniar. Cun il chasti da detenziun po vegnir collià in chasti pecuniar fin a 500 taxas per di. 
Il cas è grev en spezial, cur ch' il delinquent: 
a. agescha sco commember d' ina organisaziun criminala; 
b. agescha sco commember d' ina banda ch' è s' unida cun l' intent da sa deditgar cuntinuadamain a la lavada da daners suspectus; 
c. fa - tras lavada professiunala da daners suspectus - ina gronda svieuta u in gudogn considerabel. 
3. Il delinquent vegn er chastià, sch' il delict principal è vegnì commess a l' exteriur e sch' el è chastiabel er al lieu dal malfatg. 
Cudesch penal svizzer dals 21 da december 1937: Art. 305ter
Art. 305 1 
Mancanza da premura en fatschentas da finanzas ed en il dretg d' annunzia 
^1 Tgi che accepta, tegna en salv, gida professiunalmain ad investir u a transferir valurs da facultad d' autras persunas e tralascha da constatar, cun tut la premura che correspunda a las circumstanzas, l' identitad da la persuna ch' è autorisada economicamain, vegn chastià cun in chasti da detenziun fin ad 1 onn u cun in chasti pecuniar. 
^2 Las persunas menziunadas en l' alinea 1 èn autorisadas d' annunziar al post d' annunzia per cas da lavada da daners suspectus da l' Uffizi federal da polizia observaziuns che permettan da concluder che tschertas valurs da facultad derivan d' in crim. 
Cudesch penal svizzer dals 21 da december 1937: Art. 306
Art. 306 
Faussa deposiziun da la partida 
^1 Tgi che, sco partida en ina procedura civila, suenter esser vegnì admonì dal derschader da dir la vardad e suenter esser vegnì fatg attent a las consequenzas penalas, fa ina faussa deposiziun en chaussa, vegn chastià cun in chasti da detenziun fin a 3 onns u cun in chasti pecuniar. 
^2 Sche la deposiziun vegn confermada cun in engirament u cun in' empermischun solenna, è il chastì in chasti da detenziun fin a 3 onns u in chasti pecuniar betg sut 90 taxas per di. 
Cudesch penal svizzer dals 21 da december 1937: Art. 307
Art. 307 
Faussa perditga. Faussa expertisa. Faussa translaziun 
^1 Tgi che, en ina procedura giudiziala, fa ina faussa deposiziun en chaussa sco perditga, sco expert, sco translatur u sco interpret, dat in fauss resultat u fa ina faussa expertisa ubain translatescha fauss, vegn chastià cun in chasti da detenziun fin a 5 onns u cun in chasti pecuniar. 
^2 Sche la deposiziun, il resultat, l' expertisa u la translaziun vegn confermà cun in engirament u cun in' empermischun solenna, è il chastì in chasti da detenziun fin a 5 onns u in chasti pecuniar betg sut 180 taxas per di. 
^3 Sche la faussa deposiziun sa basa sin fatgs ch' èn irrelevants per la decisiun dal derschader, è il chasti in chasti pecuniar fin a 180 taxas per di. 
Cudesch penal svizzer dals 21 da december 1937: Art. 308
Art. 308 
Diminuziuns dal chasti 
^1 Sch' il delinquent rectifitgescha sia faussa inculpaziun ( art. 303), sia faussa denunzia ( art. 304) u sia faussa deposiziun ( art. 306 e 307) or d' atgna voluntad ed avant ch' ellas han chaschunà in dischavantatg giuridic per in' autra persuna, po il derschader diminuir il chasti ( art. 48a) u desister d' in chasti. 
^2 Sch' il delinquent ha fatg ina faussa deposiziun ( art. 306 e 307), perquai ch' el avess, schend la vardad, exponì sasez u ses confamigliars al privel d' ina persecuziun penala, po il derschader diminuir il chasti ( art. 48a). 
Cudesch penal svizzer dals 21 da december 1937: Art. 309
Art. 309 
Fatgs administrativs e proceduras davant tribunals internaziunals 
Ils artitgels 306-308 vegnan er applitgads per: 
a. la procedura davant la dretgira administrativa, la procedura davant la dretgira da cumpromiss e la procedura davant autoritads e funcziunaris da l' administraziun, che han il dretg da tadlar las perditgas; 
b. la procedura davant tribunals internaziunals, dals quals la Svizra renconuscha la cumpetenza sco lianta. 
Cudesch penal svizzer dals 21 da december 1937: Art. 310
Art. 310 
Liberaziun da praschuniers 
1. Tgi che liberescha cun violenza, cun smanatscha u cun astuzia in arrestà, in praschunier u in' autra persuna collocada en in institut sin ordinaziun uffiziala u al gida a fugir, vegn chastià cun in chasti da detenziun fin a 3 onns u cun in chasti pecuniar. 
2. Sch' il malfatg vegn commess d' ina gruppaziun da persunas, vegn mintgina ch' è sa participada a la gruppaziun chastiada cun in chasti da detenziun fin a 3 onns u cun in chasti pecuniar. 
Il participant che fa diever da violenza cunter persunas u cunter chaussas vegn chastià cun in chasti da detenziun fin a 3 onns u cun in chasti pecuniar betg sut 30 taxas per di. 
Cudesch penal svizzer dals 21 da december 1937: Art. 311
Art. 311 
Revolta da praschuniers 
1. Praschuniers u autras persunas collocadas - sin ordinaziun uffiziala - en in institut che sa gruppeschan cun l' intenziun, 
d' attatgar, unidas, ils funcziunaris da l' institut u las autras persunas ch' èn incumbensadas da las survegliar, 
da sfurzar - tras violenza u tras la smanatscha da violenza - ils funcziunaris da l' institut u las autras persunas ch' èn incumbensadas da las survegliar da commetter in act u da tralaschar in tal, 
da fugir faschond diever da violenza, 
vegnan chastiads cun in chasti da detenziun fin a 3 onns u cun in chasti pecuniar betg sut 30 taxas per di. 
2. Il participant che fa diever da violenza cunter persunas u cunter chaussas vegn chastià cun in chasti da detenziun fin a 5 onns u cun in chasti pecuniar betg sut 90 taxas per di. 
Cudesch penal svizzer dals 21 da december 1937: Art. 312
Art. 312 
Abus d' uffizi 
Commembers d' ina autoritad u funcziunaris che fan abus da lur pussanza d' uffizi per procurar in avantatg illegal a sasez u ad in auter u per chaschunar in dischavantatg ad in auter, vegnan chastiads cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 313
Art. 313 
Pretender memia bleras taxas 
In funcziunari che - cun l' intenziun da far profit - incassescha taxas u bunificaziuns che n' èn betg debitadas u che surpassan las tariffas legalas, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 314
Art. 314 
Administraziun malfidaivla d' in uffizi 
Commembers d' ina autoritad u funcziunaris che fan donn als interess publics, ch' els ston observar tar in act giuridic, per procurar in avantatg illegal a sasez u ad in auter, vegnan chastiads cun in chasti da detenziun fin a 5 onns u cun in chasti pecuniar. Al chasti da detenziun sto vegnir collià in chasti pecuniar. 
Cudesch penal svizzer dals 21 da december 1937: Art. 315
Art. 315-316 
Cudesch penal svizzer dals 21 da december 1937: Art. 317
Art. 317 
Falsificaziun da documents en uffizi 
1. Funcziunaris u persunas uffizialas publicas che falsifitgeschan u sfalsifitgeschan sapientivamain in document u che dovran la suttascripziun autentica u il segn manual autentic d' in auter per far in document falsifitgà, 
funcziunaris u persunas uffizialas publicas che documenteschan sapientivamain en moda incorrecta in fatg d' ina impurtanza giuridica relevanta, en spezial cun legalisar ina suttascripziun faussa u in segn manual falsifitgà u ina copia che na correspunda betg a l' original, 
vegnan chastiads cun in chasti da detenziun fin a 5 onns u cun in chasti pecuniar. 
2. Il delinquent vegn chastià cun ina multa, sch' el ha agì per negligientscha. 
Cudesch penal svizzer dals 21 da december 1937: Art. 317bis
Art. 317 1 
Acts betg chastiabels 
^1 Tgi che producescha, mida u utilisescha documents cun l' approvaziun dal derschader per constituir u per mantegnair sia legenda en il rom d' ina investigaziun secreta u tgi che producescha, mida u utilisescha documents cun la permissiun dal schef dal Departament federal da defensiun, protecziun da la populaziun e sport ( DDPS) tenor l' artitgel 14c da la Lescha federala dals 21 da mars 1997 davart mesiras per mantegnair la segirezza interna ( LMSI) per constituir u per mantegnair sia identitad apparenta, n' è betg chastiabel tenor ils artitgels 251, 252, 255 e 317. 
^2 Tgi che producescha u mida documents cun ina permissiun per ina investigaziun secreta u tgi che producescha u mida documents cun l' approvaziun dal schef dal DDPS tenor l' artitgel 14c LMSI per identitads apparentas, n' è betg chastiabel tenor ils artitgels 251, 252, 255 e 317. 
^3 Tgi che producescha, mida u utilisescha documents en il rom da la Lescha federala dals 23 da december 2011 davart la protecziun extraprocessuala da perditgas, n' è betg chastiabel tenor ils artitgels 251, 252, 255 e 317. 
Cudesch penal svizzer dals 21 da december 1937: Art. 318
Art. 318 
Fauss certificat medical 
1. Medis, dentists, veterinaris e spendreras che emettan sapientivamain in fauss certificat ch' è destinà per duvrar tar in' autoritad u per cuntanscher in avantatg nunautorisà, ubain ch' è adattà per violar interess impurtants e legitims da terzas persunas, vegnan chastiads cun in chasti da detenziun fin a 3 onns u cun in chasti pecuniar. 
Sch' il delinquent ha pretendì, acceptà u è sa laschà empermetter ina indemnisaziun speziala per emetter quest certificat, vegn el chastià cun in chasti da detenziun fin a 3 onns u cun in chasti pecuniar. 
2. Il delinquent vegn chastià cun ina multa, sch' el ha agì per negligientscha. 
Cudesch penal svizzer dals 21 da december 1937: Art. 319
Art. 319 
Laschar fugir praschuniers 
Il funcziunari che gida a fugir u che lascha fugir in arrestà, in praschunier u in' autra persuna ch' è collocada sin ordinaziun uffiziala en in institut, vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 320
Art. 320 
Violaziun dal secret d' uffizi 
1. Tgi che palaisa in secret ch' è vegnì confidà ad el en sia qualitad sco commember d' ina autoritad u sco funcziunari, u ch' el ha percepì en sia posiziun d' uffizi u da servetsch, vegn chastià cun in chasti da detenziun fin a 3 onns u cun in chasti pecuniar. 
La violaziun dal secret d' uffizi è er chastiabla suenter la fin da la relaziun d' uffizi u da servetsch. 
2. Il delinquent n' è betg chastiabel, sch' el ha palesà il secret cun il consentiment en scrit da sia autoritad superiura. 
Cudesch penal svizzer dals 21 da december 1937: Art. 321
Art. 321 
Violaziun dal secret professiunal 
1. Spirituals, advocats, defensurs, notars, advocats da patenta, revisurs ch' èn suttamess al secret professiunal tenor il Dretg d' obligaziuns, medis, dentists, chiropratichers, apotechers, spendreras, psicologs sco er lur persunal auxiliar che palaisan in secret ch' è vegnì confidà ad els pervia da lur professiun ubain ch' els han percepì cun pratitgar lur professiun, vegnan chastiads, sin plant, cun in chasti da detenziun fin a 3 onns u cun in chasti pecuniar. 
Medemamain vegnan chastiads students che palaisan in secret ch' els han percepì durant lur studi. 
La violaziun dal secret professiunal resta chastiabla er suenter la finiziun da l' activitad professiunala u dal studi. 
2. Il delinquent n' è betg chastiabel, sch' el ha palesà il secret cun il consentiment da la persuna interessada u, sin dumonda dal delinquent, cun il consentiment en scrit da l' autoritad superiura u da l' autoritad da surveglianza. 
3. Resalvadas restan las disposiziuns federalas e chantunalas davart l' obligaziun da dar perditga e davart l' obligaziun d' infurmar in' autoritad. 
Cudesch penal svizzer dals 21 da december 1937: Art. 321bis
Art. 321 1 
Secret professiunal en la perscrutaziun medicinala 
^1 Tgi che palaisa senza dretg in secret professiunal ch' el ha percepì tras sia activitad per la perscrutaziun en il sectur da la medischina u da la sanadad publica, vegn chastià tenor l' artitgel 321. 
^2 Secrets professiunals dastgan vegnir palesads per la perscrutaziun en il sectur da la medischina u da la sanadad publica, sch' ina cumissiun d' experts permetta quai e sche la persuna interessada, suenter esser vegnida infurmada davart ses dretgs, n' ha betg scumandà quai explicitamain. 
^3 La cumissiun dat il consentiment, sche: 
a. la perscrutaziun na po betg vegnir realisada cun datas anonimisadas; 
b. i fiss impussibel u extraordinariamain difficil da survegnir il consentiment da la persuna interessada; e 
c. ils interess da la perscrutaziun èn dominants visavi ils interess da la secretezza. 
^4 La cumissiun collia il consentiment cun cundiziuns per garantir la protecziun da datas. Ella publitgescha il consentiment. 
^5 Sch' ils interess da las persunas interessadas ch' èn degns da vegnir protegids n' èn betg periclitads e sche las datas da persunas vegnan anonimisadas il cumenzament da la perscrutaziun, po la cumissiun dar consentiments generals u prevair autras simplificaziuns. 
^6 La cumissiun n' è betg liada a directivas. 
^7 Il Cussegl federal elegia il president ed ils commembers da la cumissiun. El regla l' organisaziun e la procedura. 
Cudesch penal svizzer dals 21 da december 1937: Art. 321ter
Art. 321 1 
Violaziun dal secret da posta e da telecommunicaziun 
Tgi che sco funcziunari, sco emploià u sco persuna auxiliara d' ina organisaziun che furnescha servetschs da posta u da telecommunicaziun, fa indicaziuns ad ina terza persuna davart il traffic da posta, da pajaments u da telecommunicaziun da la clientella, avra ina spediziun serrada ubain emprova da savair tge ch' ella cuntegna u permetta ad ina terza persuna da commetter in tal act, vegn chastià cun in chasti da detenziun fin a 3 onns u cun in chasti pecuniar. 
^2 Chastià vegn medemamain tgi che provochescha - engianond - ina persuna obligada al secret professiunal tenor l' alinea 1 da violar l' obligaziun dal secret professiunal. 
^3 La violaziun dal secret da posta e da telecommunicaziun è er chastiabla suenter la fin da la relaziun d' uffizi u da servetsch. 
^4 La violaziun dal secret da posta e da telecommunicaziun n' è betg chastiabla, sch' ella è necessaria per eruir la persuna che ha quest dretg u per evitar donns. 
^5 Resalvads restan l' artitgel 179 sco er las disposiziuns federalas e chantunalas davart l' obligaziun da dar perditga e davart l' obligaziun d' infurmar in' autoritad. 
Cudesch penal svizzer dals 21 da december 1937: Art. 322
Art. 322 
Violaziun da l' obligaziun da las medias da dar infurmaziuns 
^1 Interpresas da medias èn obligadas da communitgar immediatamain ed en scrit a mintga persuna che dumonda la sedia da l' interpresa sco er l' identitad da la persuna ch' è responsabla per la publicaziun ( art. 28 al. 2 e 3). 
^2 Gasettas e revistas ston ultra da quai inditgar en in impressum la sedia da l' interpresa da medias, las participaziuns impurtantas vi d' autras interpresas sco er il redactur responsabel. Sch' in redactur è responsabel mo per ina part da la gasetta u da la revista, sto el vegnir inditgà sco redactur responsabel per questa part. Per mintga part d' ina tala gasetta u d' ina tala revista sto vegnir inditgà in redactur responsabel. 
^3 En cas da cuntravenziuns cunter las prescripziuns da quest artitgel vegn il manader da l' interpresa da medias chastià cun ina multa. Ina cuntravenziun è er avant maun, sch' ina persuna intermessa vegn inditgada sco persuna responsabla per la publicaziun ( art. 28 al. 2 e 3). 
Cudesch penal svizzer dals 21 da december 1937: Art. 322bis
Art. 322 1 
Nunimpediment d' ina publicaziun chastiabla 
Tgi che n' impedescha sco persuna responsabla per ina publicaziun tenor l' artitgel 28 alineas 2 e 3, sapientivamain betg ina publicaziun, cun la quala vegn commess in malfatg, vegn chastià cun in chasti da detenziun fin a 3 onns u cun in chasti pecuniar. Sch' il delinquent agescha per negligientscha, vegn el chastià cun ina multa. 
Cudesch penal svizzer dals 21 da december 1937: Art. 322ter
Art. 322 
1. Corrupziun da titulars svizzers d' uffizis 
Corrupziun activa 
Tgi che porscha, empermetta u conceda in avantatg betg duì ad in commember d' ina autoritad giudiziala u d' ina autra autoritad, ad in funcziunari, ad in expert, translatur u interpret incumbensà d' ina autoritad, ad in arbiter u ad in appartegnent da l' armada, e quai a sia favur u a favur d' ina terza persuna, per exequir u per ometter - en connex cun sia activitad uffiziala - in' acziun che na correspunda betg a sias obligaziuns u che dependa da ses liber appreziar, 
vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 322quater
Art. 322 
Corrupziun passiva 
Tgi che pretenda, sa lascha empermetter u accepta sco commember d' ina autoritad giudiziala u d' ina autra autoritad, sco funcziunari, sco expert, translatur u interpret incumbensà d' ina autoritad ubain sco arbiter in avantatg betg duì per exequir u per ometter - en connex cun sia activitad uffiziala - per sai u per ina terza persuna in' acziun che na correspunda betg a sias obligaziuns u che dependa da ses liber appreziar, 
vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 322quinquies
Art. 322 
Conceder in avantatg 
Tgi che porscha, empermetta u conceda in avantatg betg duì ad in commember d' ina autoritad giudiziala u d' ina autra autoritad, ad in funcziunari, ad in expert, translatur u interpret incumbensà d' ina autoritad, ad in arbiter u ad in appartegnent da l' armada per ch' el adempleschia ses uffizi en ina tscherta moda e maniera, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 322sexies
Art. 322 
Acceptar in avantatg 
Tgi che sco commember d' ina autoritad giudiziala u d' ina autra autoritad, sco funcziunari, sco expert, translatur u interpret incumbensà d' ina autoritad ubain sco arbiter pretenda, sa lascha empermetter u accepta in avantatg betg duì per ademplir ses uffizi en ina tscherta moda e maniera, 
vegn chastià cun in chasti da detenziun fin a 3 onns u cun in chasti pecuniar. 
Cudesch penal svizzer dals 21 da december 1937: Art. 322septies
Art. 322 
2. Corrupziun da titulars esters d' uffizis 
Tgi che porscha, empermetta u conceda in avantatg betg duì ad in commember d' ina autoritad giudiziala u d' ina autra autoritad, ad in funcziunari, ad in expert, translatur u interpret incumbensà d' ina autoritad, ad in arbiter u ad in appartegnent da l' armada, ch' è activ per in stadi ester u per in' organisaziun internaziunala, e quai a sia favur u a favur d' ina terza persuna, per exequir u per ometter - en connex cun sia activitad uffiziala - in' acziun che na correspunda betg a sias obligaziuns u che dependa da ses liber appreziar, 
tgi che pretenda, sa lascha empermetter u accepta sco commember d' ina autoritad giudiziala u d' ina autra autoritad, sco funcziunari, sco expert, translatur u interpret incumbensà d' ina autoritad, sco arbiter u sco appartegnent da l' armada d' in stadi ester u d' ina organisaziun internaziunala in avantatg betg duì per exequir u per ometter - en connex cun sia activitad uffiziala - per sai u per ina terza persuna in' acziun che na correspunda betg a sias obligaziuns u che dependa da ses liber appreziar, 
vegn chastià cun in chasti da detenziun fin a 5 onns u cun in chasti pecuniar. 
Cudesch penal svizzer dals 21 da december 1937: Art. 322octies
Art. 322 
3. Disposiziuns cuminaivlas 
1. … 
2. Nagins avantatgs betg duids n' èn ils avantatgs ch' èn permess tenor il dretg da lavur sco er ils avantatgs minimals ch' èn usitads en relaziuns socialas. 
3. Persunas privatas che adempleschan incumbensas uffizialas han il medem status giuridic sco ils titulars d' uffizis. 
Cudesch penal svizzer dals 21 da december 1937: Art. 323
Art. 323 
Malobedientscha dal debitur en la procedura da scussiun e da concurs 
Cun ina multa vegn chastià: 
1. il debitur che n' ha ni assistì persunalmain ni è sa laschà substituir tar ina sequestraziun u tar ina inventarisaziun dals bains ch' è vegnida annunziada ad el confurm a la lescha ( art. 9 al. cifra, 63 al. 2 e 345 al. LSC); 
2. il debitur che n' inditgescha betg ses objects da facultad, er sch' els na sa chattan betg en ses possess, sco er betg sias pretensiuns e ses dretgs vers terzas persunas uschenavant che quai è necessari per ina sequestraziun suffizienta u per exequir in arrest ( art. 91 al. 1 cifra e 75 LSC); 
3. il debitur che n' inditgescha betg cumplettamain ses objects da facultad, er sch' els na sa chattan betg en ses possess, sco er betg sias pretensiuns e ses dretgs vers terzas persunas en cas d' ina inventarisaziun dals bains ( art. 16 al. 2, 45 al. 1 LSC); 
4. il debitur che n' inditgescha betg tut ses objects da facultad e n' als metta betg a disposiziun a l' uffizi da concurs ( art. 222 al. 1 LSC); 
5. il debitur che na stat betg a disposiziun a l' administraziun da concurs durant la procedura da concurs, nun ch' el saja vegnì dispensà da questa obligaziun cun ina permissiun speziala ( art. 229 al. 1 LSC). 
Cudesch penal svizzer dals 21 da december 1937: Art. 324
Art. 324 
Malobedientscha da terzas persunas en proceduras da scussiun, da concurs e d' accumodament 
Cun ina multa vegn chastià: 
1. la persuna creschida che n' inditgescha betg e che na metta betg a disposiziun a l' uffizi da concurs tut ils objects da facultad d' in debitur mort u fugì, cun il qual ella ha vivì en ina chasada cuminaivla ( art. 222 al. 2 LSC); 
2. tgi che na s' annunzia betg entaifer il termin d' inoltraziun sco debitur da la persuna che ha fatg concurs ( art. 3 al. cifra 3 LSC); 
3. tgi che posseda chaussas dal debitur sco creditur da pegn u per auters motivs e na metta betg a disposiziuns quellas a l' uffizi da concurs entaifer il termin d' inoltraziun ( art. 22 al. 2 cifra 4 LSC); 
4. tgi che posseda chaussas dal debitur sco creditur da pegn e na consegna betg quellas als liquidaturs suenter la scadenza dal termin d' utilisaziun ( art. 32 al. 2 LSC); 
5. la terza persuna che violescha sias obligaziuns d' infurmar e da consegnar ils objects confurm als artitgels 7a alinea 1, 91 alinea 4, 163 alinea 2, 222 alinea 4 e 34 alinea 1 da la Lescha federala davart scussiun e concurs. 
Cudesch penal svizzer dals 21 da december 1937: Art. 325
Art. 325 
Inobservanza da las prescripziuns legalas davart la contabilitad 
Tgi che n' ademplescha - intenziunadamain u per negligientscha - betg l' obligaziun legala da manar sia contabilitad confurm a las prescripziuns, 
tgi che n' ademplescha - intenziunadamain u per negligientscha - betg l' obligaziun legala da tegnair en salv ils cudeschs da fatschenta, las brevs da fatschenta ed ils telegrams da fatschenta, 
vegn chastià cun multa. 
Cudesch penal svizzer dals 21 da december 1937: Art. 325bis
Art. 325 1 
Cuntravenziuns cunter las disposiziuns per la protecziun da locataris da localitads d' abitar e da fatschenta 
Tgi che impedescha u emprova d' impedir il locatari da contestar tschains da locaziun u autras pretensiuns dal locatur, smanatschond dischavantatgs, en spezial la desditga posteriura da la relaziun da locaziun, 
tgi che desdi al locatari, perquai che quel defenda u vul defender ils dretgs ch' el posseda tenor il dretg d' obligaziuns, 
tgi che chatscha tras u emprova da chatschar tras en moda inadmissibla tschains da locaziun u autras pretensiuns suenter in' emprova da reconciliaziun che n' è betg reussida u suenter ina decisiun giudiziala, 
vegn chastià, sin plant dal locatari, cun multa. 
Cudesch penal svizzer dals 21 da december 1937: Art. 326
Art. 326 
Applicaziun per persunas giuridicas, per societads commerzialas e per firmas singulas 
1. … 
Cudesch penal svizzer dals 21 da december 1937: Art. 326bis
Art. 326 1 
2. En cas da l' artitgel 35 
^1 Sch' ils malfatgs tenor l' artitgel 325 vegnan commess cun exequir ina fatschenta d' ina persuna giuridica, d' ina societad collectiva u commanditara u d' ina firma singula u uschiglio tar l' execuziun da fatschentas u da servetschs per in auter, vegnan las disposiziuns penalas applitgadas vers quellas persunas natiralas che han commess quests malfatgs. 
^2 Il schef da l' interpresa u il patrun, l' incumbensader u il substituì che ha enconuschientscha da la cuntravenziun u che survegn posteriuramain enconuschientscha da quella e tralascha d' impedir quella u d' eliminar ses effects, malgrà ch' el avess la pussaivladad da far quai, è chastiabel da medema maniera sco il delinquent. 
^3 Sch' il schef da l' interpresa u il patrun, l' incumbensader u il substituì è ina persuna giuridica, ina societad collectiva u commanditara, ina firma singula u ina totalitad da persunas senza persunalitad giuridica, vegn l' alinea 2 applitgà vers ils organs culpaivels, vers ils commembers dals organs, vers associads directivs, vers persunas effectivamain directivas u vers ils liquidaturs. 
Cudesch penal svizzer dals 21 da december 1937: Art. 326ter
Art. 326 1 
Surpassament da las disposiziuns davart il dretg commerzial 
Tgi che dovra per in subject giuridic inscrit en il register da commerzi u per ina filiala inscritta en il register da commerzi ina denominaziun che na correspunda betg a quella ch' è inscritta e che po chaschunar errurs, 
tgi che dovra per in subject giuridic che n' è betg inscrit en il register da commerzi u per ina filiala che n' è betg inscritta en il register da commerzi ina denominaziun che chaschuna errurs, 
tgi che sveglia l' impressiun che la sedia dal subject giuridic u d' ina filiala d' ina interpresa estra che n' è betg inscritta en il register da commerzi sa chattia en Svizra, 
vegn chastià cun multa. 
Cudesch penal svizzer dals 21 da december 1937: Art. 326quater
Art. 326 1 
Infurmaziun nunvaira tras ina instituziun da prevenziun en favur dal persunal 
Tgi ch' è, tenor la lescha, obligà sco organ d' ina instituziun da prevenziun en favur dal persunal d' infurmar ils favurisads u las autoritads da surveglianza e na dat betg las infurmaziuns u dat infurmaziuns nunvairas, vegn chastià cun multa. 
Cudesch penal svizzer dals 21 da december 1937: Art. 327
Art. 327 
Cudesch penal svizzer dals 21 da december 1937: Art. 328
Art. 328 
Reproducziun da marcas da valur postalas, senza intenziun da falsificaziun 
1. Tgi che reproducescha marcas da valur postalas da la Svizra e da l' exteriur per las metter en circulaziun sco marcas reproducidas, senza marcar las singulas marcas sco reproducziuns, 
tgi che importa, metta en vendita u metta en circulaziun talas reproducziuns, 
vegn chastià cun multa. 
^2 Las reproducziuns vegnan confiscadas. 
Cudesch penal svizzer dals 21 da december 1937: Art. 329
Art. 329 
Violaziun da secrets militars 
1. Tgi che, en moda illegala, 
penetrescha en stabiliments u en autras localitads, a las qualas l' access è vegnì scumandà da l' autoritad militara, 
fa maletgs u dissegns da stabiliments u d' objects militars ubain reproducescha u publitgescha tals maletgs u dissegns, 
vegn chastià cun multa. 
2. L' emprova e la cumplicitad èn chastiablas. 
Cudesch penal svizzer dals 21 da december 1937: Art. 330
Art. 330 
Commerzi cun material militar confiscà 
Tgi che venda, acquista, dat u prenda a pegn, dovra, lascha svanir, destruescha u fa nunduvrabels en moda illegalmain objects, ch' èn vegnids confiscads u requirids da l' administraziun da l' armada en l' interess da la defensiun naziunala, vegn chastià cun multa. 
Cudesch penal svizzer dals 21 da december 1937: Art. 331
Art. 331 
Purtar l' unifurma senza autorisaziun 
Tgi che porta l' unifurma da l' armada svizra senza autorisaziun, vegn chastià cun multa. 
Cudesch penal svizzer dals 21 da december 1937: Art. 332
Art. 332 
Tralaschar d' annunziar in chat 
Tgi che n' annunzia betg - confurm a las disposiziuns en ils artitgels 720 alinea 2, 720a e 725 alinea 1 dal cudesch civil svizzer - in chat u ina chaussa ch' è vegnida manada natiers, vegn chastià cun multa. 
Cudesch penal svizzer dals 21 da december 1937: Art. 333
Art. 333 
Applicaziun da la part generala per autras leschas federalas 
^1 Las disposiziuns generalas dal Cudesch penal vegnan applitgadas per malfatgs che vegnan smanatschads en autras leschas cun chasti, uschè lunsch che questas leschas federalas n' han betg fixà sezzas disposiziuns en questa materia. 
^2 En las autras leschas federalas vegnan remplazzadas: 
a. chasaforz tras in chasti da detenziun da passa 1 onn; 
b. praschun tras in chasti da detenziun fin a 3 onns u tras in chasti pecuniar; 
c. praschun sut 6 mais tras in chasti pecuniar; en quest connex correspunda in chasti pecuniar da 30 taxas per di da maximalmain 3000 francs ad in chasti da detenziun dad 1 mais. 
^3 Sch' il malfatg vegn smanatschà cun arrest u cun multa ubain mo cun multa sco chasti maximal, sa tracti d' in surpassament. Ils artitgels 106 e 107 èn applitgabels. Resalvà resta l' artitgel 8 da la Lescha federala dals 22 da mars 1974 davart il dretg penal administrativ. In surpassament è il malfatg er alura, sch' el è smanatschà en in' autra lescha federala ch' è entrada en vigur avant l' onn 1942 cun in chasti da praschun che na surpassa betg 3 mais. 
^4 Resalvadas èn las duradas dal chasti che divergeschan da l' alinea 2 e l' artitgel 41 sco er ils imports da multa che divergeschan da l' artitgel 106. 
^5 Sch' ina autra lescha federala smanatscha in crim u in delict cun multa, è applitgabel l' artitgel 34. Las reglas davart la fixaziun da la multa che divergeschan da l' artitgel 34 n' èn betg applitgablas. Resalvà resta l' artitgel 8 da la Lescha federala dals 22 da mars 1974 davart il dretg penal administrativ. Sche la multa è limitada ad ina summa sut 1 080 000 francs, è questa limitaziun obsoleta. Sche la multa è limitada ad ina summa sur 1 080 000 francs, vegn mantegnida questa limitaziun. En quest cas dat l' import maximal da la multa ch' è vegnì smanatschà enfin ussa dividì tras 3000 il dumber maximal da las taxas per di. 
^6 Fin a lur adattaziun vala en autras leschas federalas: 
a. ils termins da surannaziun da la persecuziun da crims e da delicts vegnan augmentads per la mesadad ed ils termins da surannaziun da la persecuziun da surpassaments per il dubel da la durada ordinaria; 
b. ils termins da surannaziun da la persecuziun da surpassaments che importan dapli che 1 onn vegnan prolungads per la durada ordinaria; 
c. las reglas davart l' interrupziun e davart la pausa da la surannaziun da la persecuziun vegnan abolidas. Resalvà resta l' artitgel 11 alinea 3 da la Lescha federala dals 22 da mars 1974 davart il dretg penal administrativ; 
d. la surannaziun da la persecuziun s' extingua, sch' ina sentenzia d' emprima instanza è vegnida pronunziada avant la scadenza dal termin da surannaziun; 
e. ils termins da surannaziun da l' execuziun da chastis per crims e per delicts vegnan mantegnids e quels da chastis per surpassaments vegnan prolungads per la mesadad; 
f. las disposiziuns davart la pausa da la surannaziun da l' execuziun vegnan mantegnidas e talas davart l' interrupziun vegnan abolidas. 
^7 Ils surpassaments chastiabels tenor autras leschas federalas èn er chastiabels, sch' els vegnan commess per negligientscha, nun ch' i resortia explicitamain tenor il senn da la prescripziun che mo il surpassament intenziunà vegnia chastià. 
Cudesch penal svizzer dals 21 da december 1937: Art. 334
Art. 334 
Renviaments a disposiziuns abolidas 
Sche prescripziuns federalas renvieschan a disposiziuns che vegnan midadas u abolidas tras quest Cudesch penal, ston quests renviaments vegnir applitgads per las disposiziuns correspundentas da quest Cudesch penal. 
Cudesch penal svizzer dals 21 da december 1937: Art. 335
Art. 335 
Leschas chantunalas 
^1 Als chantuns resta resalvada la legislaziun davart ils surpassaments polizials, uschenavant che quels n' èn betg reglads tras la legislaziun federala. 
^2 Ils chantuns han il dretg da smanatschar cun sancziuns las cuntravenziuns cunter il dretg administrativ e cunter il dretg processual chantunal. 
Cudesch penal svizzer dals 21 da december 1937: Art. 349
Art. 349 
1. … 
Cudesch penal svizzer dals 21 da december 1937: Art. 350
Art. 350 
2. Collavuraziun cun INTERPOL. 
a. Cumpetenza 
^1 L' Uffizi federal da polizia ademplescha las incumbensas d' in uffizi central naziunal en il senn dals statuts da l' Organisaziun internaziunala da la polizia criminala ( INTERPOL). 
^2 El è d' ina vart cumpetent per l' intermediaziun d' infurmaziuns tranter las autoritads federalas e chantunalas per la persecuziun penala e da l' autra vart tranter ils uffizis centrals d' auters stadis ed il secretariat general dad INTERPOL. 
Cudesch penal svizzer dals 21 da december 1937: Art. 351
Art. 351 
b. Incumbensas 
^1 L' Uffizi federal da polizia intermediescha infurmaziuns davart la polizia criminala ch' èn destinadas a la persecuziun da malfatgs ed a l' execuziun da chastis e da mesiras. 
^2 El po transmetter infurmaziuns da la polizia criminala per prevegnir a malfatgs, sch' ins sto quintar tenor las circumstanzas concretas ch' i vegnia commess cun gronda probabladad in crim u in delict. 
^3 El po intermediar infurmaziuns per la tschertga da persunas sparidas e per l' identificaziun da persunas nunenconuschentas. 
^4 Per impedir e per sclerir malfatgs po l' Uffizi federal da polizia acceptar infurmaziuns da persunas privatas ed orientar persunas privatas, sche quai è en l' interess da la persuna pertutgada e sch' il consentiment da quella è avant maun u po vegnir premess tenor las circumstanzas. 
Cudesch penal svizzer dals 21 da december 1937: Art. 352
Art. 352 
c. Protecziun da datas 
^1 Il barat d' infurmaziuns da la polizia criminala sa drizza tenor ils princips da la Lescha dals 20 da mars 1981 davart l' assistenza giudiziala sco er tenor ils statuts e tenor ils reglaments dad INTERPOL ch' il Cussegl federal ha declerà sco applitgabels. 
^2 Per il barat d' infurmaziuns per la tschertga da persunas sparidas, per l' identificaziun da persunas nunenconuschentas e per intents administrativs vala la Lescha federala dals 19 da zercladur 1992 davart la protecziun da datas. 
^3 L' Uffizi federal da polizia po intermediar directamain infurmaziuns als uffizis centrals dad auters stadis, sch' il stadi che retschaiva talas infurmaziuns è suttamess a las prescripziuns davart la protecziun da datas dad INTERPOL. 
Cudesch penal svizzer dals 21 da december 1937: Art. 353
Art. 353 
d. Agids finanzials ed indemnisaziuns 
La Confederaziun po conceder ad INTERPOL agids finanzials ed indemnisaziuns. 
Cudesch penal svizzer dals 21 da december 1937: Art. 354
Art. 354 
3. Collavuraziun tar l' identificaziun da persunas 
^1 Il departament cumpetent registrescha ed arcuna datas dal servetsch d' identificaziun che vegnan rimnadas da las autoritads chantunalas, federalas ed estras en connex cun persecuziuns penalas u tar l' adempliment d' autras incumbensas legalas e ch' èn vegnidas transmessas ad el. El po cumparegliar questas datas ina cun l' autra per identifitgar ina persuna tschertgada u nunenconuschenta. 
^2 Las suandantas autoritads pon cumparegliar ed elavurar datas en il rom da l' alinea 1: 
a. il center da calculaziun dal Departament federal da giustia e polizia; 
b. l' Uffizi federal da polizia; 
c. ils posts da cunfin; 
d. las autoritads da polizia dals chantuns. 
^3 Las datas da persunas che sa refereschan a datas dal servetsch d' identificaziun tenor l' alinea 1 vegnan elavuradas en sistems d' infurmaziun separads; en quest connex valan las disposiziuns da la Lescha federala dals 13 da zercladur 2008 davart ils sistems d' infurmaziun da polizia da la Confederaziun, da la Lescha d' asil dals 26 da zercladur 1998 e da la Lescha federala dals 16 da december 2005 davart las persunas estras. Il sistem d' infurmaziun da profils dal DNA è suttamess a las disposiziuns da la Lescha dals 20 da zercladur 2003 davart ils profils dal DNA. 
^4 Il Cussegl federal: 
a. regla ils detagls, en spezial la responsabladad concernent l' elavuraziun da datas, concernent las categorias da las datas che ston vegnir registradas, concernent la durada da la conservaziun da las datas e concernent la collavuraziun cun ils chantuns; 
b. designescha las autoritads che endateschan e che consulteschan las datas da persunas tras la procedura d' invista u a las qualas i pon vegnir communitgadas datas da persunas en il cas singul; 
c. regla ils dretgs da procedura da las persunas pertutgadas, en spezial l' invista da lur datas sco er lur rectificaziun, lur archivaziun e lur destrucziun. 
Cudesch penal svizzer dals 21 da december 1937: Art. 355
Art. 355 
4. … 
Cudesch penal svizzer dals 21 da december 1937: Art. 355a
Art. 355a 
5. Collavuraziun cun Europol 
a. Barat da datas 
^1 L' Uffizi federal da polizia ( fedpol) ed il Servetsch d' infurmaziun da la Confederaziun ( SIC) pon dar vinavant a l' Uffizi europeic da polizia ( Europol) datas da persunas, inclusiv datas da persunas ch' èn spezialmain degnas da vegnir protegidas e profils da la persunalitad. 
^2 Per dar vinavant questas datas valan en spezial las premissas tenor ils artitgels 3 e 10-13 da la Cunvegna dals 24 da settember 2004 tranter la Confederaziun svizra e l' Uffizi europeic da polizia. 
^3 Cun dar vinavant datas orientescha l' Uffizi federal da polizia a medem temp Europol davart l' intent da las datas sco er davart tut las restricziuns areguard lur elavuraziun, a las qualas el sez è suttamess a norma da la legislaziun federala u chantunala. 
Cudesch penal svizzer dals 21 da december 1937: Art. 355c
Art. 355c 
5bis. Collavuraziun en il rom da las cunvegnas d' associaziun a la reglamentaziun da Schengen. Cumpetenza 
Ils organs da polizia da la Confederaziun e dals chantuns exequeschan las disposiziuns da las cunvegnas d' associaziun a la reglamentaziun da Schengen a norma dal dretg naziunal intern. 
Art. 355d 
5ter. … 
Cudesch penal svizzer dals 21 da december 1937: Art. 355e
Art. 355e 
5quater. Biro SIRENE 
^1 L' Uffizi federal da polizia maina in post central ( biro SIRENE) ch' è cumpetent per il N-SIS. 
^2 Il biro SIRENE è in post da consultaziun e da coordinaziun per il barat d' infurmaziuns en connex cun las publicaziuns en il SIS. El examinescha l' admissibladad formala da las publicaziuns naziunalas ed estras en il SIS. 
Cudesch penal svizzer dals 21 da december 1937: Art. 355f
Art. 355f 
5quinquies. Collavuraziun giudiziala en il rom da las cunvegnas d' associaziun a la reglamentaziun da Schengen. Communicaziun da datas da persunas 
a. Ad in terz stadi u ad in organ internaziunal 
^1 Datas da persunas ch' èn vegnidas transmessas u messas a disposiziun d' in stadi ch' è lià tras ina da las cunvegnas d' associaziun a la reglamentaziun da Schengen ( stadi da Schengen), pon vegnir dadas enconuschentas a l' autoritad cumpetenta d' in terz stadi u ad in organ internaziunal, sche: 
a. la communicaziun è necessaria per impedir, per constatar u per persequitar in malfatg u per exequir ina decisiun penala; 
b. il post retschavant è cumpetent per impedir, per constatar u per persequitar in malfatg u per exequir ina decisiun penala; 
c. il stadi da Schengen che ha transmess u mess a disposiziun las datas da persunas ha approvà ordavant la communicaziun; e 
d. il terz stadi u l' organ internaziunal garantescha ina protecziun adequata da las datas. 
^2 En divergenza da l' alinea 1 litera c dastgan las datas da persunas vegnir communitgadas en il cas singul, sche: 
a. il consentiment precedent dal stadi da Schengen na po betg vegnir procurà a temp; e 
b. la communicaziun è indispensabla per prevegnir ad in privel serius che smanatscha directamain la segirezza publica d' in stadi da Schengen u d' in terz stadi ubain per defender ils interess essenzials d' in stadi da Schengen. 
^3 L' autoritad cumpetenta infurmescha immediatamain il stadi da Schengen che ha transmess u mess a disposiziun las datas da persunas, davart la communicaziun da datas da persunas tenor l' alinea 2. 
^4 En divergenza da l' alinea 1 litera d dastgan las datas da persunas vegnir communitgadas en il cas singul, sche: 
a. quai è necessari per defender interess predominants da la persuna pertutgada u d' ina terza persuna ch' èn degns da vegnir protegids; 
b. quai è necessari per defender in interess public predominant; u 
c. garanzias suffizientas garanteschan ina protecziun adequata da las datas. 
Cudesch penal svizzer dals 21 da december 1937: Art. 355g
Art. 355g 
b. Ad ina persuna natirala u ad ina persuna giuridica 
^1 Datas da persunas ch' èn vegnidas transmessas u messas a disposiziun d' in stadi da Schengen pon vegnir communitgadas en il cas singul a persunas natiralas ed a persunas giuridicas en stadis da Schengen, sche: 
a. la legislaziun speziala u in contract internaziunal prevesa quai; 
b. il stadi da Schengen che ha transmess u mess a disposiziun las datas da persunas ha approvà ordavant la communicaziun; 
c. interess predominants da la persuna pertutgada ch' èn degns da vegnir protegids na s' opponan betg a quai; e 
^2 L' autoritad cumpetenta communitgescha a la persuna natirala u a la persuna giuridica las datas cun la cundiziun explicita da las duvrar unicamain per l' intent che l' autoritad inditgescha. 
Cudesch penal svizzer dals 21 da december 1937: Art. 356
Art. 356-361 
Cudesch penal svizzer dals 21 da december 1937: Art. 362
Art. 362 
6. Communicaziun en cas da pornografia 
Sch' ina autoritad d' inquisiziun constatescha che objects pornografics ( art. 197 cifra 3) èn vegnids fabritgads en in stadi ester u èn vegnids importads da là, infurmescha ella immediatamain il post central da la Confederaziun ch' è incumbensà per cumbatter la pornografia. 
Cudesch penal svizzer dals 21 da december 1937: Art. 363
Art. 363 
Cudesch penal svizzer dals 21 da december 1937: Art. 364
Art. 364 
Dretg d' annunzia 
Sch' igl è vegnì commess in malfatg cunter ina persuna minorenna, han las persunas ch' èn obligadas d' observar il secret d' uffizi ed il secret da professiun ( art. 320 e 321) il dretg d' annunziar quest cas a l' autoritad per la protecziun d' uffants en l' interess da la persuna minorenna. 
Cudesch penal svizzer dals 21 da december 1937: Art. 365
Art. 365 
Intent 
^1 L' Uffizi federal da giustia maina en cooperaziun cun autras autoritads federalas e cun ils chantuns ( art. 367 al. 1) in register penal automatisà davart condemnaziuns e davart dumondas per extracts dal register penal en il rom da proceduras penalas pendentas che cuntegna datas da persunas e profils da la persunalitad ch' èn spezialmain degns da vegnir protegids. Las datas davart condemnaziuns e quellas davart dumondas per extracts dal register penal en il rom da proceduras penalas pendentas vegnan elavuradas separadamain en il register automatisà. 
^2 Il register serva a sustegnair las autoritads da la Confederaziun e dals chantuns tar l' adempliment da las suandantas incumbensas: 
a. realisaziun da proceduras penalas; 
b. proceduras internaziunalas d' assistenza giudiziala e d' extradiziun; 
c. execuziun da chastis e da mesiras; 
d. examinaziuns da la segirezza civila e militara; 
e. ordinaziun ed annullaziun da mesiras d' allontanament vers persunas estras tenor la Lescha federala dals 26 da mars 1931 davart la dimora ed il domicil dals esters sco er da las ulteriuras expulsiuns ed exiliaziuns; 
f. examinaziun da la dumonda, sch' il requirent d' asil è degn da survegnir asil tenor la Lescha d' asil dals 26 da zercladur 1998; 
g. proceduras da natiralisaziun; 
h. concessiun e retratga da permiss da manischar u da permiss per emprender a manischar tenor la Lescha federala dals 19 da december 1958 davart il traffic sin via; 
i. execuziun da la protecziun consulara; 
j. elavuraziun statistica tenor la Lescha federala da statistica dals 9 d' october 1992; 
Cudesch penal svizzer dals 21 da december 1937: Art. 366
Art. 366 
Cuntegn 
^1 En il register èn inscrittas persunas ch' èn vegnidas sentenziadas en il territori da la Confederaziun sco er Svizzers ch' èn vegnids sentenziads a l' exteriur. 
^2 En il register vegnan inscrits: 
a. las sentenzias pervia da crims e pervia da delicts, sch' igl è vegnì pronunzià in chasti u ina mesira; 
b. las sentenzias pervia dals surpassaments da quest Cudesch penal u d' autras leschas federalas che vegnan fixads tras in' ordinaziun dal Cussegl federal; 
c. las annunzias che vegnan fatgas da l' exteriur davart sentenzias ch' èn vegnidas pronunziadas là e che suttastattan a l' obligaziun da vegnir annunziadas preliminarmain tenor quest Cudesch penal; 
d. ils fatgs che chaschunan ina midada d' inscripziuns fatgas. 
^3 Sentenzias cunter giuvenils vegnan mo inscrittas, sche quels èn vegnids sentenziads pervia d' in crim u pervia d' in delict: 
a. ad ina detenziun ( art. 25 DPG); 
b. ad ina collocaziun ( art. 15 DPG); u 
c. ad in tractament ambulant ( art. 14 DPG). 
^4 En il register èn er inscrittas persunas, cunter las qualas proceduras penalas pervia da crims e pervia da delicts èn pendentas en Svizra. 
Cudesch penal svizzer dals 21 da december 1937: Art. 367
Art. 367 
Elavuraziun da las datas ed invista 
^1 Las suandantas autoritads elavureschan en il register datas da persunas davart sentenzias tenor l' artitgel 366 alineas 1-3: 
a. l' Uffizi federal da giustia; 
b. las autoritads da la giustia penala; 
c. las autoritads da la giustia militara; 
d. las autoritads d' execuziun penala; 
e. ils posts da coordinaziun dals chantuns. 
^2 Las suandantas autoritads dastgan prender invista da las datas da persunas davart sentenzias tenor l' artitgel 366 alineas 1, 2 e 3 literas a e b tras ina procedura d' invista: 
a. las autoritads tenor l' alinea 1; 
b. la Procura publica federala; 
c. l' Uffizi federal da polizia en il rom da proceduras da retschertga da la polizia giudiziala; 
d. il Stab directiv da l' armada; 
f. … 
g. las autoritads chantunalas da la polizia d' esters; 
h. las autoritads chantunalas ch' èn cumpetentas per il traffic sin via; 
i. las autoritads federalas ch' èn cumpetentas per realisar examinaziuns da la segirezza da persunas en il senn da l' artitgel 2 alinea 4 litera c da la Lescha federala dals 21 da mars 1997 davart mesiras per mantegnair la segirezza interna; 
l. il Post per la protecziun da perditgas da la Confederaziun tenor la Lescha federala dals 23 da december 2011 davart la protecziun extraprocessuala da perditgas, per ademplir sias incumbensas. 
2^bis Las suandantas autoritads dastgan prender invista da las datas da persunas davart sentenzias tenor l' artitgel 366 alinea 3 litera c tras ina procedura d' invista: 
a. il Stab directiv da l' armada per examinar ina nunrecrutaziun u in' admissiun a la recrutaziun, in' exclusiun or da l' armada u ina readmissiun a l' armada ubain ina degradaziun tenor la LM, per examinar motivs d' impediment per surlaschar l' arma persunala tenor la LM, per examinar la qualificaziun per ina promoziun u per ina nominaziun tenor la LM; 
b. las autoritads federalas ch' èn cumpetentas per realisar controllas da segirezza da persunas en il senn da l' artitgel 2 alinea 4 litera c da la Lescha federala dals 21 da mars 1997 davart mesiras per mantegnair la segirezza interna; 
c. las autoritads da la giustia penala per realisar proceduras penalas ( art. 365 al. 2 lit. a); 
d. ils posts chantunals da coordinaziun e l' Uffizi federal da giustia per ademplir lur incumbensas legalas en il rom da la gestiun dal register; 
e. las autoritads d' execuziun penala per realisar l' execuziun da chastis e da mesiras ( art. 365 al. 2 lit. c). 
2^ter Il post federal ch' è cumpetent per il register annunzia al Stab directiv da l' armada, per ils intents ch' èn menziunads en l' artitgel 365 alinea 2 literas n-p, immediatamain: 
a. tut las sentenzias penalas pervia d' in crim u pervia d' in delict; 
b. tut las mesiras da detenziun; 
c. tut las decisiuns davart il nunsuccess da persunas ch' èn obligadas da far la mustra e da schuldads. 
2^quater Annunziadas vegnan las persunalias dals Svizzers ch' èn registrads tenor l' alinea 2 a partir dal 17avel onn da vegliadetgna. Sch' il Stab directiv da l' armada constatescha ch' ina persuna annunziada è obligada da far la mustra u appartegna a l' armada, annunzia il post ch' è responsabel per il register er las datas penalas. 
2^quinquies L' annunzia e la constataziun tenor l' alinea 2 pon vegnir fatgas sur l' interfatscha electronica tranter il PISA ed il register. 
2^sexies Sin dumonda en scrit po l' Uffizi federal da sport prender invista da las datas da persunas davart sentenzias penalas per examinar la reputaziun en vista a la concessiun u a la retratga d' ina renconuschientscha da cader da « Giuventetgna e sport». 
^3 Sch' il dumber da dumondas per infurmaziuns giustifitgescha quai, po il Cussegl federal - suenter avair tadlà l' Incumbensà federal per la protecziun da datas e per la transparenza e fin che la basa legala va en vigur en ina lescha formala - extender ils dretgs da prender invista tenor l' alinea 2 sin ulteriuras autoritads giudizialas ed administrativas da la Confederaziun u dals chantuns. 
^4 Datas da persunas che derivan da las dumondas registradas per in extract dal register penal en il rom da proceduras penalas pendentas dastgan vegnir elavuradas mo da las autoritads tenor l' alinea 2 literas a-e ed l. 
4^bis L' autoritad tenor l' alinea 2 litera j po prender invista da datas da persunas davart proceduras penalas pendentas per ademplir sia incumbensa tenor l' artitgel 365 alinea 2 litera m sin dumonda en scrit, sche la persuna pertutgada dat ses consentiment. 
4^ter Sin dumonda en scrit po l' Uffizi federal da sport prender invista da las datas da persunas davart proceduras penalas pendentas per examinar la reputaziun en vista a la concessiun u a la sistida d' ina renconuschientscha da cader da « Giuventetgna e sport». 
^5 Mintga chantun fixescha in post da coordinaziun per l' elavuraziun da las datas en il register. 
^6 Il Cussegl federal fixescha ils detagls, en spezial: 
a. la responsabladad per l' elavuraziun da las datas; 
b. las categorias da las datas registradas ed ils termins da tegnair en salv quellas; 
c. la collavuraziun cun las autoritads pertutgadas; 
d. las incumbensas dals posts da coordinaziun; 
e. il dretg da survegnir infurmaziuns ed ils ulteriurs dretgs da procedura per la protecziun da las persunas pertutgadas; 
f. la segirezza da las datas; 
g. las autoritads che annunzian datas da persunas en scrit, che inscrivan datas en il register, che consulteschan datas en il register u che pon vegnir infurmadas en singuls cas davart datas da persunas; 
h. la transmissiun electronica da datas a l' Uffizi federal da statistica. 
Cudesch penal svizzer dals 21 da december 1937: Art. 368
Art. 368 
Communicaziun da fatgs che ston vegnir registrads 
L' autoritad federala cumpetenta po communitgar al stadi d' origin da la persuna sentenziada las inscripziuns en il register. 
Cudesch penal svizzer dals 21 da december 1937: Art. 369
Art. 369 
Eliminaziun da l' inscripziun 
^1 Sentenzias che cuntegnan in chasti da detenziun vegnan eliminadas d' uffizi, sch' i èn scadids - suenter la durada dal chasti ch' è vegnida fixada dal derschader - ils suandants termins: 
a. 20 onns en cas d' in chasti da detenziun d' almain 5 onns; 
b. 15 onns en cas d' in chasti da detenziun d' almain 1 onn e da maximalmain 5 onns; 
c. 10 onns en cas d' in chasti da detenziun sut 1 onn; 
^2 Ils termins tenor l' alinea 1 sa prolungheschan per la durada d' in chasti da detenziun gia inscrit. 
^3 Sentenzias che cuntegnan in chasti da detenziun cundiziunà, ina detenziun cundiziunada, in chasti pecuniar, lavur d' utilitad publica u ina multa sco chasti principal vegnan eliminadas d' uffizi suenter 10 onns. 
^4 Sentenzias che cuntegnan ultra d' in chasti anc ina mesira staziunara u che cuntegnan sulettamain ina mesira staziunara vegnan eliminadas d' uffizi suenter: 
a. 15 onns en cas da mesiras tenor ils artitgels 59-61 e 64; 
4^bis Sentenzias che cuntegnan sulettamain in tractament ambulant tenor l' artitgel 63 vegnan eliminadas d' uffizi suenter 10 onns. Sentenzias che cuntegnan in tractament ambulant tenor l' artitgel 14 DPG vegnan eliminadas d' uffizi suenter 5 onns, sch' i n' è betg pussaivel da calcular il termin tenor ils alineas 1-4. 
4^ter Sentenzias che cuntegnan ina mesira tenor ils artitgels 66-67b u tenor ils artitgels 48, 50 e 50a da la versiun dals 21 da mars 2003 da la Lescha penala militara vegnan eliminadas d' uffizi suenter 10 onns. 
^5 Ils termins tenor l' alinea 4 sa prolungheschan per la durada d' in chasti restant. 
^6 Ils termins cumenzan a currer: 
a. en cas da sentenzias tenor ils alineas 1, 3 e 4: il di che la sentenzia daventa giuridicamain exequibla; 
b. en cas da sentenzias tenor ils alineas 4 e 4: il di che la mesira vegn abolida u il di che la persuna pertutgada vegn relaschada definitivamain da la mesira.10 
^7 Suenter l' eliminaziun na dastga l' inscripziun betg pli esser reconstruibla. La sentenzia eliminada na dastga betg pli vegnir fatga valair cunter la persuna pertutgada. 
^8 Las datas dal register penal na dastgan betg vegnir archivadas. 
Cudesch penal svizzer dals 21 da december 1937: Art. 370
Art. 370 
Dretg da prender invista 
^1 Mintga persuna ha il dretg da prender invista da l' inscripziun cumpletta che la pertutga. 
^2 I na dastga betg vegnir surdada ina copia. 
Cudesch penal svizzer dals 21 da december 1937: Art. 371
Art. 371 
Extract dal register penal per persunas privatas 
^1 Mintga persuna po dumandar tar il register penal central svizzer in extract en scrit dal register penal che la pertutga. En quel cumparan sentenzias pervia da crims e pervia da delicts. Sentenzias pervia da surpassaments cumparan mo en l' extract, sch' igl è vegnì pronunzià in scumond da pratitgar la professiun tenor l' artitgel 67. 
^2 Sentenzias concernent giuvenils cumparan en l' extract dal register penal mo, sche quels èn vegnids sentenziads sco persunas creschidas pervia d' ulteriurs malfatgs che ston vegnir inscrits en l' extract dal register penal. 
^3 Ina sentenzia che cuntegna in chasti na vegn betg pli inscritta en l' extract dal register penal, sche dus terzs dal temp ch' è decisiv per l' eliminaziun tenor l' artitgel 369 èn scadids. 
3^bis Ina sentenzia che cuntegna in chasti cundiziunà u in chasti parzialmain cundiziunà na cumpara betg pli en l' extract dal register penal, sche la persuna sentenziada è sa cumprovada fin ch' il temp d' emprova è scadì. 
^4 Ina sentenzia che cuntegna ultra d' in chasti anc ina mesira u che cuntegna sulettamain ina mesira na vegn betg pli inscritta en l' extract dal register penal, sche la mesadad dal temp ch' è decisiv per l' eliminaziun tenor l' artitgel 369 è scadida. 
^5 Suenter ch' il termin tenor ils alineas 3 e 4 è scadì resta la sentenzia en l' extract dal register penal, sche quel cuntegna anc ina sentenzia, nua ch' il termin n' è anc betg scadì. 
Cudesch penal svizzer dals 21 da december 1937: Art. 372
Art. 372 
1. Obligaziun d' exequir chastis e mesiras 
^1 Ils chantuns exequeschan las sentenzias ch' èn vegnidas pronunziadas da lur dretgiras penalas sin basa da quest Cudesch penal. Els èn obligads d' exequir las sentenzias da las autoritads penalas federalas, e survegnan indemnisads ils custs per quai. 
^2 Las decisiuns penalas relaschadas d' autoritads da la polizia e d' autras autoritads cumpetentas sco er ils conclus da las autoritads d' accusaziun han il medem status sco las sentenzias. 
^3 Ils chantuns garanteschan che las sancziuns penalas vegnan exequidas en moda unitara. 
Cudesch penal svizzer dals 21 da december 1937: Art. 373
Art. 373 
2. Chastis pecuniars, multas, custs e confiscaziuns. 
Execuziun 
Las decisiuns legalmain valaivlas ch' èn vegnidas prendidas da la Confederaziun u dals chantuns sin basa dal dretg penal e che concernan chastis pecuniars, multas, custs e confiscaziuns èn exequiblas en l' entira Svizra. 
Cudesch penal svizzer dals 21 da december 1937: Art. 374
Art. 374 
Dretg da disponer 
^1 Ils chantuns disponan dals chastis pecuniars, da las multas e da las confiscaziuns ch' èn vegnids pronunziads sin basa da quest cudesch penal. 
^2 En ils cas che la chombra penala dal Tribunal penal federal giuditgescha dispona la Confederaziun dals chastis pecuniars, da las multas e da las confiscaziuns. 
^3 L' utilisaziun a favur da la persuna donnegiada tenor l' artitgel 73 resta resalvada. 
^4 Resalvadas èn las disposiziuns da la Lescha federala dals 19 da mars 2004 davart la partiziun da valurs da facultad confiscadas. 
Cudesch penal svizzer dals 21 da december 1937: Art. 375
Art. 375 
3. Lavur d' utilitad publica 
^1 Ils chantuns èn cumpetents per l' execuziun da la lavur d' utilitad publica. 
^2 L' autoritad cumpetenta fixescha il gener e la furma da la lavur d' utilitad publica che sto vegnir prestada. 
^3 Il temp maximal da lavur fixà da la lescha dastga vegnir surpassà cun prestar lavur d' utilitad publica. Las prescripziuns davart la segirezza a la plazza da lavur e davart la protecziun da la sanadad restan applitgablas. 
Cudesch penal svizzer dals 21 da december 1937: Art. 376
Art. 376 
4. Assistenza da reabilitaziun 
^1 Ils chantuns installeschan l' assistenza da reabilitaziun. Els pon delegar questa incumbensa ad uniuns privatas. 
^2 L' assistenza da reabilitaziun è per regla chaussa dal chantun, nua che la persuna assistida ha ses domicil. 
Cudesch penal svizzer dals 21 da december 1937: Art. 377
Art. 377 
5. Stabiliments ed instituziuns. 
Obligaziun dals chantuns d' als installar e d' als manar 
^1 Ils chantuns installeschan e mainan stabiliments e partiziuns da stabiliments per praschuniers en l' execuziun averta e serrada sco er per praschuniers en mesa-praschunia e per tals che lavuran en l' externat. 
^2 Els pon ultra da quai manar partiziuns per gruppas da praschuniers spezialas, en spezial per: 
a. dunnas; 
b. praschuniers da tschertas gruppas da vegliadetgna; 
c. praschuniers cun chastis fitg lungs u fitg curts; 
d. praschuniers che ston vegnir assistids u tractads en moda intensiva u che survegnan ina scolaziun u ina furmaziun supplementara. 
^3 Els installeschan e mainan instituziuns che quest Cudesch penal prevesa per l' execuziun da mesiras. 
^4 Els procuran ch' ils reglaments e ch' il manaschi dals stabiliments e da las instituziuns correspundian a quest Cudesch penal. 
^5 Els promovan la scolaziun e la furmaziun supplementara dal persunal. 
Cudesch penal svizzer dals 21 da december 1937: Art. 378
Art. 378 
Collavuraziun tranter ils chantuns 
^1 Ils chantuns pon far cunvegnas davart l' installaziun cuminaivla e davart il manaschi cuminaivel da stabiliments e d' instituziuns ubain sa segirar il dretg da duvrar cuminaivlamain stabiliments ed instituziuns d' auters chantuns. 
^2 Ils chantuns infurmeschan in l' auter davart las particularitads da lur stabiliments e da lur instituziuns, en spezial davart las purschidas d' assistenza, da tractament e da lavur; els collavuran tar la repartiziun dals praschuniers. 
Cudesch penal svizzer dals 21 da december 1937: Art. 379
Art. 379 
Admissiun da stabiliments privats 
^1 Ils chantuns pon conceder a stabiliments ed ad instituziuns privatas la permissiun d' exequir chastis en furma da la mesa-praschunia e da la lavur en l' externat sco er mesiras tenor ils artitgels 59-61 e 63. 
^2 Ils stabiliments e las instituziuns privatas suttastattan a la surveglianza dals chantuns. 
Cudesch penal svizzer dals 21 da december 1937: Art. 380
Art. 380 
Custs 
^1 Ils chantuns surpiglian ils custs per l' execuziun da chastis e da mesiras. 
^2 La persuna sentenziada sto sa participar en moda adequata als custs da l' execuziun: 
a. tras la scuntrada da sia prestaziun da lavur en l' execuziun da chastis u da mesiras; 
b. a norma da sias entradas e da sia facultad, sch' ella refusa ina lavur ch' è vegnida attribuida ad ella, malgrà che quella lavur ademplescha las prescripziuns dals artitgels 81 u 90 alinea 3; u 
c. tras ina deducziun d' ina part da las entradas ch' ella survegn sin basa da sia activitad en il rom da la mesa-praschunia, da la lavur en l' externat u da l' alloschi e da la lavur en l' externat. 
^3 Ils chantuns relaschan prescripziuns pli detagliadas davart la participaziun da la persuna sentenziada als custs. 
Cudesch penal svizzer dals 21 da december 1937: Art. 380a
Art. 380a 
^1 Sch' ina persuna ch' è internada per vita duranta vegn relaschada cundiziunadamain u sche ses internament vegn annullà e sche questa persuna commetta da nov in crim tenor l' artitgel 64 alinea 1, è l' instituziun publica cumpetenta responsabla per il donn chaschunà. 
^2 Per prender regress sin il delinquent e per la surannaziun dal dretg da survegnir ina indemnisaziun dal donn u ina satisfacziun valan las disposiziuns dal dretg d' obligaziuns davart ils acts illegals. 
^3 Per prender regress sin commembers da l' autoritad ordinanta è decisiv il dretg chantunal respectivamain la lescha da responsabladad dals 14 da mars 1958. 
Cudesch penal svizzer dals 21 da december 1937: Art. 381
Art. 381 
1. Grazia. 
Cumpetenza 
Il dretg da far grazia concernent sentenzias ch' èn vegnidas pronunziadas sin basa da quest Cudesch penal u d' ina autra lescha federala, vegn exequì: 
a. da l' Assamblea federala en ils cas, nua ch' ina sentenzia è vegnida pronunziada da la Chombra penala dal Tribunal penal federal u d' ina autoritad administrativa da la Confederaziun; 
b. da l' autoritad da grazia dal chantun en ils cas, nua ch' ina sentenzia è vegnida pronunziada d' ina autoritad chantunala. 
Cudesch penal svizzer dals 21 da december 1937: Art. 382
Art. 382 
Dumonda da grazia 
^1 La dumonda da grazia po vegnir fatga dal sentenzià, da ses represchentant legal e, cun il consentiment dal sentenzià, da ses defensur, da ses conjugal, da ses partenari registrà. 
^2 En cas da crims e da delicts politics ed en cas da malfatgs che stattan en connex cun in crim u cun in delict politic è ultra da quai er il Cussegl federal u la regenza chantunala cumpetent d' introducir la procedura da grazia. 
^3 L' autoritad da grazia po fixar ch' ina dumonda da grazia refusada na possia betg vegnir repetida avant la scadenza d' in tschert temp. 
Cudesch penal svizzer dals 21 da december 1937: Art. 383
Art. 383 
Effects 
^1 Cun far grazia pon tut ils chastis ch' èn vegnids pronunziads sin basa d' ina sentenzia legala vegnir relaschads per part u dal tuttafatg ubain midads en chastis pli levs. 
^2 Il decret da grazia fixescha la dimensiun da la grazia. 
Cudesch penal svizzer dals 21 da december 1937: Art. 384
Art. 384 
2. Amnestia 
^1 L' Assamblea federala po conceder in' amnestia per chaussas penalas, per las qualas vegn applitgà quest Cudesch penal u in' autra lescha federala. 
^2 Tras l' amnestia vegn exclusa la persecuziun penala da tscherts malfatgs u da tschertas categorias da delinquents ed i vegn pronunzià il relasch dals chastis correspundents. 
Cudesch penal svizzer dals 21 da december 1937: Art. 385
Art. 385 
3. Revisiun da la procedura 
Ils chantuns ston prevair la pussaivladad d' ina revisiun da la procedura a favur dal sentenzià cunter sentenzias ch' èn vegnidas pronunziadas sin basa da quest Cudesch penal u d' ina autra lescha federala, uschenavant ch' i sa preschentan fatgs u meds da cumprova relevants che n' èn betg stads enconuschents al derschader il mument da l' emprima procedura. 
Cudesch penal svizzer dals 21 da december 1937: Art. 386
Art. 386 
1. Mesiras da prevenziun 
^1 La Confederaziun po prender mesiras da scleriment, mesiras d' educaziun ed ulteriuras mesiras che han l' intent d' evitar malfatgs e da prevegnir a la criminalitad. 
^2 Ella po sustegnair projects che han la finamira menziunada sut l' alinea 1. 
^3 Ella po sa participar ad organisaziuns che realiseschan mesiras en il senn da l' alinea 1 u crear e sustegnair talas organisaziuns. 
^4 Il Cussegl federal regla il cuntegn, las finamiras ed il gener da las mesiras da prevenziun. 
Cudesch penal svizzer dals 21 da december 1937: Art. 387
Art. 387 
2. Disposiziuns cumplementaras dal Cussegl federal 
^1 Il Cussegl federal è autorisà - suenter avair tadlà ils chantuns - da relaschar disposiziuns concernent: 
a. l' execuziun da chastis totals, da chastis supplementars e da plirs chastis singuls e da mesiras che ston vegnir exequids a medem temp; 
b. la surpigliada da l' execuziun da chastis e da mesiras tras in auter chantun; 
c. l' expiaziun da chastis e da mesiras tras persunas malsaunas, mendusas ed attempadas; 
d. l' expiaziun da chastis e da mesiras tras dunnas tenor l' artitgel 80; 
e. l' indemnisaziun da lavur dal praschunier tenor l' artitgel 83; 
1^bis Il Cussegl federal relascha las disposiziuns ch' èn necessarias per installar la Cumissiun federala spezialisada per il giudicament da las pussaivladads da delinquents internads per vita duranta, en spezial davart la tscherna dals commembers da la cumissiun, davart lur indemnisaziun, davart la procedura e davart l' organisaziun da la cumissiun ( art. 64c al. 1). 
^2 Sin dumonda da l' autoritad chantunala cumpetenta po il Cussegl federal relaschar disposiziuns spezialas davart la separaziun da las instituziuns dal chantun Tessin. 
^3 Il Cussegl federal po prevair che datas ch' èn vegnidas allontanadas dal register penal possian vegnir tegnidas vinavant en salv per la perscrutaziun; en quest connex sto vegnir garantida la protecziun da la persunalitad e ston vegnir observads ils princips da la protecziun da datas. 
^4 Per in temp d' emprova e per in temp limità po il Cussegl federal: 
a. introducir u permetter novs chastis e novas mesiras sco er novas furmas d' execuziun e midar il champ d' applicaziun da sancziuns e da furmas d' execuziun existentas; 
b. introducir u permetter che l' execuziun da chastis da detenziun vegnia surdada ad instituziuns privatas che adempleschan las pretensiuns da quest Cudesch penal concernent l' execuziun dals chastis ( art. 74-85, 91 e 92). Questas instituziuns suttastattan a la surveglianza dals chantuns. 
^5 Las disposiziuns executivas chantunalas per metter a l' emprova novas sancziuns e novas furmas d' execuziun e davart l' execuziun privata da chastis ( al. 4) ston vegnir approvadas da la Confederaziun per esser valaivlas. 
Cudesch penal svizzer dals 21 da december 1937: Art. 388
Art. 388 
3. Disposiziuns transitoricas generalas. 
Execuziun da sentenzias anteriuras 
^1 Sentenzias ch' èn vegnidas pronunziadas applitgond il dretg vertent, vegnan exequidas tenor il dretg vertent. Resalvadas èn las excepziuns tenor ils alineas 2 e 3. 
^2 Sch' il dretg nov na smanatscha betg cun in chasti il malfatg, per il qual è vegnida pronunziada ina sentenzia, na vegn betg pli exequì il chasti pronunzià u la mesira pronunziada. 
^3 Las disposiziuns dal dretg nov davart il reschim d' execuziun da chastis e da mesiras sco er davart ils dretgs e davart las obligaziuns dal praschunier èn applitgablas er per delinquents ch' èn vegnids sentenziads tenor il dretg vertent. 
Cudesch penal svizzer dals 21 da december 1937: Art. 389
Art. 389 
Surannaziun 
^1 Sche la lescha na dispona betg autramain, èn las disposiziuns dal dretg nov davart la surannaziun da la persecuziun e da l' execuziun, en cas ch' ellas èn pli levas che quellas dal dretg vertent, applitgablas er per delinquents che han commess in malfatg u ch' èn vegnids sentenziads avant l' entrada en vigur da quest Cudesch penal. 
^2 La perioda ch' è scrudada avant l' entrada en vigur dal dretg nov vegn messa a quint. 
Cudesch penal svizzer dals 21 da december 1937: Art. 390
Art. 390 
Delicts che vegnan persequitads sin plant 
^1 En cas da malfatgs che vegnan chastiads mo sin plant, vegn il temp, entaifer il qual il plant sto vegnir purtà, calculà tenor la lescha ch' è en vigur il mument, ch' il malfatg è vegnì commess. 
^2 Sch' il dretg nov pretenda in plant penal per in malfatg ch' è vegnì persequità d' uffizi tenor il dretg vertent, cumenza il termin per purtar quest plant cun l' entrada en vigur dal dretg nov. Sche la persecuziun è gia stada instradada, vegn ella cuntinuada mo sin plant. 
^3 Sch' il dretg nov pretenda ch' in malfatg ch' è stà chastiabel tenor il dretg vertent mo sin plant, vegnia persequità d' uffizi, vegn il malfatg ch' è vegnì commess avant l' entrada en vigur dal dretg nov chastià mo sin plant. 
Cudesch penal svizzer dals 21 da december 1937: Art. 391
Art. 391 
4. Disposiziuns introductivas chantunalas 
Ils chantuns communitgeschan a la Confederaziun las disposiziuns introductivas necessarias per il Cudesch penal svizzer. 
Cudesch penal svizzer dals 21 da december 1937: Art. 392
Art. 392 
5. Entrada en vigur da quest Cudesch penal 
Quest Cudesch penal entra en vigur il 1. da schaner 1942. 
Cudesch da procedura penala svizzer dals 5 d’october 2007 (Cudesch da procedura penala, CPP): Titel
312.0 
Cudesch da procedura penala svizzer 
( Cudesch da procedura penala, CPP) 
dals 5 d' october 2007 ( versiun dal 1. da matg 2013) 
L' Assamblea federala da la Confederaziun svizra, sa basond sin l' artitgel 123 alinea 1 da la Constituziun federala, suenter avair gì invista da la missiva dal Cussegl federal dals 21 da december 2005, concluda: 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 1
Art. 1 Champ d' applicaziun 
^1 Questa lescha regla la persecuziun ed il giudicament dals malfatgs tenor il dretg federal tras las autoritads penalas da la Confederaziun e dals chantuns. 
^2 Las disposiziuns divergentas d' autras leschas federalas restan resalvadas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 2
Art. 2 Execuziun da la giurisdicziun penala 
^1 La giurisdicziun penala vegn exequida exclusivamain da las autoritads che vegnan designadas da la lescha. 
^2 Las proceduras penalas pon vegnir exequidas e terminadas mo en las furmas previsas da la lescha. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 3
Art. 3 Respect da la dignitad umana e princip da la procedura gista 
^1 En tut ils stadis da la procedura respectan las autoritads penalas la dignitad da las persunas ch' èn pertutgadas da la procedura. 
^2 Ellas resguardan cunzunt: 
a. il princip da la buna fai; 
b. il scumond da l' abus da dretg; 
c. la maxima da tractar en moda eguala e gista tut las persunas ch' èn participadas a la procedura e da las conceder l' attenziun giuridica; 
d. il scumond d' applitgar - per la registraziun da las cumprovas - metodas che violeschan la dignitad umana. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 4
Art. 4 Independenza 
^1 Las autoritads penalas èn independentas en l' applicaziun dal dretg ed èn suttamessas mo al dretg. 
^2 Las cumpetenzas legalas tenor l' artitgel 14 da dar instrucziuns a las autoritads da persecuziun penala restan resalvadas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 5
Art. 5 Princip d' acceleraziun 
^1 Las autoritads penalas prendan immediatamain per mauns las proceduras penalas e las mainan a fin senza retardaments nunmotivads. 
^2 Sch' ina persuna inculpada è en arrest, ha la realisaziun da sia procedura la prioritad. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 6
Art. 6 Princip d' inquisiziun 
^1 Las autoritads penalas sclereschan d' uffizi tut ils fatgs ch' èn relevants per giuditgar il malfatg e la persuna inculpada. 
^2 Ellas retschertgan cun il medem quità las circumstanzas engrevgiantas e distgargiantas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 7
Art. 7 Obligaziun da persecuziun 
^1 En il rom da lur cumpetenza èn las autoritads penalas obligadas d' iniziar e da realisar ina procedura, sch' ellas survegnan enconuschientscha da malfatgs u d' indizis da malfatgs. 
^2 Ils chantuns pon prevair che: 
a. la responsabladad penala dals commembers da lur autoritads legislativas e giudizialas sco er da lur regenzas vegnia exclusa u limitada per remartgas ch' els fan en il parlament chantunal; 
b. la persecuziun penala dals commembers da lur autoritads executivas e giudizialas pervia da crims u da delicts commess en uffizi vegnia subordinada a l' autorisaziun d' ina autoritad betg giudiziala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 8
Art. 8 Renunzia a la persecuziun penala 
^1 La procura publica e las dretgiras renunzian a la persecuziun penala, sch' il dretg federal prevesa quai, en spezial sut las premissas dals artitgels 52, 53 e 54 dal Cudesch penal ( CP). 
^2 Sche nagins interess predominants da l' accusader privat na s' opponan a quai, renunzian ellas ultra da quai ad ina persecuziun penala, sche: 
a. il malfatg n' ha - ultra dals auters malfatgs che vegnan renfatschads a la persuna inculpada - betg ina impurtanza essenziala per fixar il chasti u la mesira ch' è da spetgar; 
b. in chasti, che stuess vegnir pronunzià supplementarmain ad in chasti ch' è entrà en vigur, è previsiblamain irrelevant; 
c. i stuess vegnir imputà in chasti ch' è vegnì pronunzià a l' exteriur e che correspunda al chasti ch' è da spetgar per il malfatg persequità. 
^3 Sche nagins interess predominants da l' accusader privat na s' opponan a quai, pon la procura publica e las dretgiras renunziar a la persecuziun penala, sch' il malfatg vegn gia persequità d' ina autoritad estra u sche la persecuziun vegn delegada ad ina tala. 
^4 En quests cas disponan ellas che la procedura na vegnia betg averta u ch' ina procedura currenta vegnia messa ad acta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 9
Art. 9 Princip d' accusaziun 
^1 In malfatg po mo vegnir giuditgà davant dretgira, sche la procura publica ha fatg in' accusaziun tar la dretgira cumpetenta cunter ina tscherta persuna pervia d' in fatg circumscrit precisamain. 
^2 La procedura da mandat penal e la procedura penala per surpassaments restan resalvadas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 10
Art. 10 Presumziun d' innocenza ed appreziaziun da las cumprovas 
^1 Uschè ditg ch' ina persuna n' è betg vegnida sentenziada cun vigur legala, vala ella sco innocenta. 
^2 La dretgira appreziescha libramain las cumprovas sin basa da la persvasiun ch' ella tira or da l' entira procedura. 
^3 Sch' igl èn avant maun dubis insurmuntabels areguard l' adempliment da las premissas effectivas dal malfatg accusà, sa basa la dretgira sin ils fatgs ch' èn pli favuraivels per l' inculpà. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 11
Art. 11 Scumond da la persecuziun penala dubla 
^1 Tgi ch' è vegnì sentenzià u acquittà en Svizra cun vigur legala, na dastga betg vegnir persequità danovamain pervia dal medem malfatg. 
^2 Resalvadas restan la reavertura d' ina procedura messa ad acta u betg prendida per mauns sco er la revisiun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 12
Art. 12 Autoritads da persecuziun penala 
Autoritads da persecuziun penala èn: 
a. la polizia; 
b. la procura publica; 
c. las autoritads penalas per surpassaments. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 13
Art. 13 Dretgiras 
Cumpetenzas giudizialas en la procedura penala han: 
a. la dretgira da mesiras repressivas; 
b. la dretgira d' emprima instanza; 
c. l' instanza da recurs; 
d. la dretgira d' appellaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 14
Art. 14 Designaziun ed organisaziun da las autoritads penalas 
^1 La Confederaziun ed ils chantuns fixeschan lur autoritads penalas e las designaziuns respectivas. 
^2 Els reglan l' elecziun, la cumposiziun, l' organisaziun e las cumpetenzas da las autoritads penalas, nun che questa lescha u autras leschas federalas reglian definitivamain quests puncts. 
^3 Els pon prevair procuras publicas superiuras u generalas. 
^4 Cun excepziun da l' instanza da recurs e da la dretgira d' appellaziun pon els nominar pliras autoritads penalas dal medem tip; en quest cas fixeschan els la cumpetenza locala e materiala respectiva. 
^5 Els reglan la surveglianza da lur autoritads penalas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 15
Art. 15 Polizia 
^1 L' activitad da la polizia da la Confederaziun, dals chantuns e da las vischnancas en il rom da la persecuziun penala sa drizza tenor questa lescha. 
^2 La polizia investighescha malfatgs sin atgna iniziativa, sin denunzia da persunas privatas e d' autoritads sco er per incumbensa da la procura publica; en quest connex è ella suttamessa a la surveglianza ed a las instrucziuns da la procura publica. 
^3 Sch' in cas penal è pendent davant ina dretgira, po questa dretgira dar instrucziuns ed incumbensas a la polizia. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 16
Art. 16 Procura publica 
^1 La procura publica è responsabla ch' il dretg statal da chastiar vegnia exequì en moda unitara. 
^2 Ella maina la procedura preliminara, persequitescha malfatgs en il rom da l' inquisiziun, fa eventualmain l' accusaziun e represchenta l' accusaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 17
Art. 17 Autoritads penalas per surpassaments 
^1 La Confederaziun ed ils chantuns pon incumbensar autoritads administrativas da persequitar e da giuditgar surpassaments. 
^2 Surpassaments ch' èn vegnids commess en connex cun in crim u cun in delict vegnan persequitads e giuditgads da la procura publica e da las dretgiras ensemen cun quest crim u cun quest delict. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 18
Art. 18 Dretgira da mesiras repressivas 
^1 La dretgira da mesiras repressivas è cumpetenta per ordinar l' arrest d' inquisiziun e l' arrest da segirezza e - sche questa lescha prevesa quai - per ordinar u per approvar ulteriuras mesiras repressivas. 
^2 Ils commembers da la dretgira da mesiras repressivas na pon betg esser derschaders specifics per il medem cas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 19
Art. 19 Dretgira d' emprima instanza 
^1 La dretgira d' emprima instanza giuditgescha en emprima instanza tut ils malfatgs che na tutgan betg a la cumpetenza d' autras autoritads. 
^2 Sco dretgira d' emprima instanza pon la Confederaziun ed ils chantuns prevair in derschader singul per laschar giuditgar: 
a. surpassaments; 
b. crims e delicts, cun excepziun da quels, per ils quals la procura publica pretenda in chasti che privescha da la libertad da passa 2 onns, in internament tenor l' artitgel 64 CP, in tractament tenor l' artitgel 59 alinea 3 CP u - en cas che sancziuns cundiziunadas ston vegnir revocadas a medem temp - ina privaziun da la libertad da passa 2 onns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 20
Art. 20 Instanza da recurs 
^1 L' instanza da recurs giuditgescha recurs cunter acts processuals sco er cunter decisiuns che n' èn betg suttamessas a l' appellaziun e ch' èn vegnidas prendidas: 
a. da las dretgiras d' emprima instanza; 
b. da la polizia, da la procura publica e da las autoritads penalas per surpassaments; 
c. da la dretgira da mesiras repressivas en ils cas ch' èn previs en questa lescha. 
^2 La Confederaziun ed ils chantuns pon surdar las cumpetenzas da l' instanza da recurs a la dretgira d' appellaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 21
Art. 21 Dretgira d' appellaziun 
^1 La dretgira d' appellaziun decida davart: 
a. appellaziuns cunter sentenzias da las dretgiras d' emprima instanza; 
b. dumondas da revisiun. 
^2 Tgi ch' è stà commember da l' instanza da recurs, na po betg esser commember da la dretgira d' appellaziun per il medem cas. 
^3 Ils commembers da la dretgira d' appellaziun na pon betg esser derschaders da revisiun per il medem cas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 22
Art. 22 Giurisdicziun chantunala 
Las autoritads penalas chantunalas persequiteschan e giuditgeschan ils malfatgs previs dal dretg federal; resalvadas restan las excepziuns legalas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 23
Art. 23 Giurisdicziun federala en general 
^1 A la giurisdicziun federala èn suttamess ils suandants malfatgs dal CP: 
a. ils malfatgs da l' emprim e dal quart titel sco er dals artitgels 140, 156, 189 e 190, uschenavant ch' els èn drizzads cunter persunas protegidas dal dretg internaziunal, cunter magistrats da la Confederaziun, cunter commembers da l' Assamblea federala, cunter il procuratur public federal u cunter ils suppleants dal procuratur public federal; 
b. ils malfatgs dals artitgels 137-141, 144, 160 e 172, uschenavant ch' els pertutgan localitads, archivs u documents da missiuns diplomaticas e da posts consulars; 
c. il rapiment d' ostagis tenor l' artitgel 185 per constrenscher autoritads da la Confederaziun u da l' exteriur; 
d. ils crims ed ils delicts dals artitgels 224-226; 
e. ils crims ed ils delicts dal dieschavel titel concernent la munaida, ils daners da palpiri e las bancnotas, las marcas da valur uffizialas ed autras marcas da la Confederaziun, las mesiras ed ils pais; 
f. ils crims ed ils delicts da l' indeschavel titel, uschenavant ch' i sa tracta da documents da la Confederaziun, cun excepziun dals permiss da manischar e dals mussaments dal traffic da pajaments postals; 
g. ils malfatgs dal dudeschavel titel e dal dudeschavel titelter sco er da l' artitgel 264k; 
h. ils malfatgs da l' artitgel 260 sco er dal tredeschavel fin al quindeschavel e dal deschsettavel titel, uschenavant ch' els èn drizzads cunter la Confederaziun, cunter las autoritads federalas, cunter la voluntad dal pievel en cas d' elecziuns, da votaziuns, da dumondas da referendum u d' iniziativa federalas, cunter la pussanza federala u cunter la giurisdicziun federala; 
i. ils crims ed ils delicts dal sedeschavel titel; 
j. ils malfatgs dal deschdotgavel e dal deschnovavel titel, uschenavant ch' els èn vegnids commess d' in commember d' ina autoritad u d' in emploià da la Confederaziun ubain cunter la Confederaziun; 
k. ils surpassaments dals artitgels 329-331; 
l. ils crims ed ils delicts politics, ch' èn il motiv u la consequenza da tumults che chaschunan ina intervenziun federala cun armas. 
^2 Las prescripziuns davart la cumpetenza dal Tribunal penal federal ch' èn cuntegnidas en leschas federalas spezialas restan resalvadas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 24
Art. 24 Giurisdicziun federala en cas da criminalitad organisada, da finanziaziun dal terrorissem e da criminalitad economica 
^1 A la giurisdicziun federala suttastattan ultra da quai ils malfatgs tenor ils artitgels 260, 260, 305, 305 e 322 -322 CP sco er ils crims che vegnan commess d' ina organisaziun criminala en il senn da l' artitgel 260 CP, sch' ils malfatgs: 
a. èn vegnids commess per gronda part a l' exteriur; 
b. èn vegnids commess en plirs chantuns, senza ch' i saja avant maun ina clera predominanza en in dals chantuns pertutgads. 
^2 En cas da crims dal segund e da l' indeschavel titel dal CP po la Procura publica da la Confederaziun avrir ina inquisiziun, sche: 
a. las premissas da l' alinea 1 èn ademplidas; e 
b. nagina autoritad da persecuziun penala s' occupa da la chaussa u l' autoritad chantunala da persecuziun penala cumpetenta dumonda la Procura publica da la Confederaziun da surpigliar la procedura. 
^3 L' avertura d' ina inquisiziun tenor l' alinea 2 stabilescha la giurisdicziun federala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 25
Art. 25 Delegaziun als chantuns 
^1 La Procura publica da la Confederaziun po incumbensar las autoritads chantunalas da retschertgar e da giuditgar, excepziunalmain mo da giuditgar, ina chaussa penala che suttastat a la giurisdicziun federala tenor l' artitgel 23. Exceptadas èn chaussas penalas tenor ils artitgels 23 alinea 1 litera g. 
^2 En cas simpels po ella er incumbensar las autoritads chantunalas da retschertgar e da giuditgar ina chaussa penala che suttastat a la giurisdicziun federala tenor l' artitgel 24. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 26
Art. 26 Cumpetenza multipla 
^1 Sch' il malfatg è vegnì commess en plirs chantuns u a l' exteriur u sch' ils delinquents, ils cumplizis u ils participants han lur domicil u lur lieu da dimora usità en differents chantuns, decida la Procura publica da la Confederaziun, tge chantun che retschertga e giuditgescha la chaussa penala. 
^2 Sch' ina chaussa penala suttastat tant a la giurisdicziun federala sco er a la giurisdicziun chantunala, po la Procura publica da la Confederaziun ordinar che las proceduras vegnian unidas e surdadas a las autoritads federalas u a las autoritads chantunalas. 
^3 Ina cumpetenza ch' è vegnida stabilida tenor l' alinea 2 vala vinavant, er sche quella part da la procedura che ha stabilì la cumpetenza vegn messa ad acta. 
^4 Sch' i vegn en dumonda ina delegaziun en il senn da quest chapitel, tramettan las procuras publicas da la Confederaziun e dals chantuns ina a l' autra las actas per prender invista da quellas. Suenter la decisiun van las actas a quella autoritad che ha da retschertgar e da giuditgar la chaussa. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 27
Art. 27 Cumpetenza per emprimas investigaziuns 
^1 Sch' in cas suttastat a la giurisdicziun federala, sche la chaussa è urgenta e sche las autoritads penalas da la Confederaziun n' èn betg anc vegnidas activas, pon las investigaziuns polizialas vegnir exequidas er da las autoritads chantunalas che fissan cumpetentas tenor las reglas da la dretgira cumpetenta. La Procura publica da la Confederaziun sto vegnir orientada immediatamain; il cas sto vegnir surdà ad ella respectivamain vegnir suttamess a sia decisiun tenor ils artitgels 25 u 26 uschè prest sco pussaivel. 
^2 En cas da malfatgs ch' èn vegnids commess dal tuttafatg u per part en plirs chantuns u a l' exteriur e per ils quals la cumpetenza da la Confederaziun u d' in chantun n' è betg anc clera, pon las autoritads penalas da la Confederaziun far emprimas investigaziuns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 28
Art. 28 Conflicts 
Conflicts tranter la Procura publica da la Confederaziun e las autoritads penalas chantunalas vegnan decidids dal Tribunal penal federal. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 29
Art. 29 Princip da l' unitad da la procedura 
^1 Malfatgs vegnan persequitads e giuditgads cuminaivlamain: 
a. sch' ina persuna inculpada ha commess plirs malfatgs; u 
b. en cas da cumplicitad u da participaziun. 
^2 Sch' i sa tracta da malfatgs che tutgan per part a la cumpetenza da la Confederaziun u ch' èn vegnids commess en differents chantuns e da pliras persunas, han ils artitgels 25 e 33-38 la precedenza. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 30
Art. 30 Excepziuns 
Per motivs materials pon la procura publica e las dretgiras separar u unir proceduras penalas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 31
Art. 31 Dretgira cumpetenta dal lieu dal malfatg 
^1 Cumpetentas per persequitar e per giuditgar in malfatg èn las autoritads dal lieu, nua ch' il malfatg è vegnì commess. Sche mo il lieu, nua che l' effect dal malfatg è vegnì cuntanschì, sa chatta en Svizra, èn cumpetentas las autoritads da quest lieu. 
^2 Sch' il malfatg è vegnì commess en plirs lieus u sche ses effect è vegnì cuntanschì en plirs lieus, èn cumpetentas las autoritads dal lieu, nua ch' ils emprims acts da persecuziun èn vegnids prendids per mauns. 
^3 Sch' ina persuna inculpada ha commess plirs crims, delicts u surpassaments en il medem lieu, vegnan unidas las proceduras. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 32
Art. 32 Dretgira cumpetenta en cas da malfatgs commess a l' exteriur u en cas d' intschertezza davart il lieu dal malfatg 
^1 Sch' in malfatg è vegnì commess a l' exteriur u sch' il lieu dal malfatg na po betg vegnir eruì, èn las autoritads dal lieu, nua che la persuna inculpada ha ses domicil u sia dimora usitada, cumpetentas per la persecuziun e per il giudicament. 
^2 Sche la persuna inculpada n' ha ni in domicil ni ina dimora usitada en Svizra, èn cumpetentas las autoritads dal lieu d' origin; sch' i manca er in lieu d' origin, èn cumpetentas las autoritads dal lieu, nua che la persuna inculpada è vegnida inscuntrada. 
^3 Sch' i manca ina dretgira cumpetenta tenor ils alineas 1 e 2, èn cumpetentas las autoritads dal chantun che ha pretendì l' extradiziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 33
Art. 33 Dretgira cumpetenta en cas da pliras persunas participadas 
^1 Ils participants d' in malfatg vegnan persequitads e giuditgads da las medemas autoritads sco il delinquent. 
^2 Sch' in malfatg è vegnì commess da plirs cumplizis, èn cumpetentas las autoritads dal lieu, nua ch' ils emprims acts da persecuziun èn vegnids prendids per mauns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 34
Art. 34 Dretgira cumpetenta en cas da malfatgs commess en differents lieus 
^1 Sch' ina persuna inculpada ha commess plirs malfatgs en differents lieus, èn las autoritads dal lieu, nua ch' il malfatg smanatschà cun il chasti il pli grev è vegnì commess, cumpetentas per persequitar e per giuditgar tut ils malfatgs. Sche plirs malfatgs èn smanatschads cun il medem chasti, èn cumpetentas las autoritads dal lieu, nua ch' ils emprims acts da persecuziun èn vegnids prendids per mauns. 
^2 Sch' ina accusaziun pervia d' in dals malfatgs è gia vegnida fatga en in chantun pertutgà il mument che la procedura per fixar la dretgira cumpetenta tenor ils artitgels 39-42 vegn exequida, vegnan las proceduras manadas separadamain. 
^3 Sch' ina persuna è vegnida sentenziada da differentas dretgiras a plirs chastis da medem gener, fixescha la dretgira che ha pronunzià il chasti il pli grev in chasti total sin dumonda da la persuna sentenziada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 35
Art. 35 Dretgira cumpetenta en cas da malfatgs commess tras las medias 
^1 En cas d' in malfatg ch' è vegnì commess en Svizra tenor l' artitgel 28 CP èn cumpetentas las autoritads dal lieu, nua che l' interpresa da medias ha sia sedia. 
^2 Sche l' autur è enconuschent e sch' el ha il domicil u la dimora usitada en Svizra, èn er cumpetentas las autoritads dal domicil u dal lieu da dimora usità. En quest cas vegn la procedura realisada là, nua ch' ils emprims acts da persecuziun èn vegnids prendids per mauns. En cas da delicts che vegnan persequitads sin plant po la persuna petenta tscherner tranter las duas dretgiras cumpetentas. 
^3 Sch' i manca ina dretgira cumpetenta tenor ils alineas 1 e 2, èn cumpetentas las autoritads dal lieu, nua ch' il product da medias è vegnì derasà. Sch' il product da medias è vegnì derasà en plirs lieus, èn cumpetentas las autoritads dal lieu, nua ch' ils emprims acts da persecuziun èn vegnids prendids per mauns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 36
Art. 36 Dretgira cumpetenta en cas da delicts da scussiun e da concurs ed en cas da proceduras penalas cunter interpresas 
^1 En cas da malfatgs tenor ils artitgels 163-171 CP èn cumpetentas las autoritads al domicil, al lieu da dimora usità u a la sedia dal debitur. 
^2 Per proceduras penalas cunter l' interpresa tenor l' artitgel 102 CP èn cumpetentas las autoritads a la sedia da l' interpresa. Il medem vala, sche la procedura sa drizza - pervia dals medems fatgs - er cunter ina persuna che agescha per l' interpresa. 
^3 Sch' i manca ina dretgira cumpetenta tenor ils alineas 1 e 2, vegn ella determinada tenor ils artitgels 31-35. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 37
Art. 37 Dretgira cumpetenta en cas da confiscaziuns independentas 
^1 Confiscaziuns independentas ( art. 376-378) ston vegnir fatgas al lieu, nua ch' i sa chattan ils objects u las valurs da facultad che duain vegnir confiscads. 
^2 Sch' ils objects u las valurs da facultad che duain vegnir confiscads sa chattan en plirs chantuns e sch' i stattan en connex in cun l' auter pervia dal medem malfatg u pervia dals medems delinquents, èn cumpetentas las autoritads dal lieu, nua che la procedura da confiscaziun è vegnida iniziada l' emprim. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 38
Art. 38 Fixaziun d' ina autra dretgira cumpetenta 
^1 Las procuras publicas pon fixar tranter ellas in' autra dretgira cumpetenta che quella ch' è previsa en ils artitgels 31-37, sche la part predominanta da l' activitad delictuala u las relaziuns persunalas da la persuna inculpada pretendan quai u sch' igl èn avant maun auters motivs plausibels. 
^2 Per mantegnair ils dretgs processuals d' ina partida po l' instanza da recurs dal chantun - sin dumonda da questa partida u d' uffizi e suenter avair fatg l' accusaziun - surdar il giudicament ad in' autra dretgira chantunala d' emprima instanza ch' è cumpetenta en chaussa, e quai en divergenza da las prescripziuns da quest chapitel davart la dretgira cumpetenta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 39
Art. 39 Examinaziun da la cumpetenza e cunvegna 
^1 Las autoritads penalas examineschan d' uffizi lur cumpetenza e tramettan sche necessari in cas al post cumpetent. 
^2 Sche pliras autoritads penalas paran dad esser localmain cumpetentas, s' infurmeschan las procuras publicas pertutgadas immediatamain davart ils elements essenzials dal cas e sa stentan da sa cunvegnir uschè svelt sco pussaivel. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 40
Art. 40 Conflicts davart la dretgira cumpetenta 
^1 Sch' i dat conflicts tranter las autoritads penalas dal medem chantun pervia da la dretgira cumpetenta, vegnan quels decidids definitivamain da la procura publica superiura u generala u, sch' ina tala n' è betg previsa, da l' instanza da recurs da quest chantun. 
^2 Sche las autoritads da persecuziun penala da differents chantuns n' arrivan betg da sa cunvegnir davart la dretgira cumpetenta, suttametta la procura publica dal chantun ch' è stà fatschentà l' emprim cun la chaussa la dumonda immediatamain, en mintga cas avant che far l' accusaziun, al Tribunal penal federal per laschar decider en chaussa. 
^3 L' autoritad ch' è responsabla per decider davart la dretgira cumpetenta po fixar in' autra dretgira cumpetenta che quella ch' è previsa en ils artitgels 31-37, sche la part predominanta da l' activitad delictuala u las relaziuns persunalas da la persuna inculpada pretendan quai u sch' igl èn avant maun auters motivs plausibels. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 41
Art. 41 Contestaziun da la dretgira cumpetenta tras las partidas 
^1 Sch' ina partida vul contestar la cumpetenza da l' autoritad che sa fatschenta cun la procedura penala, sto ella pretender immediatamain che quella surdettia il cas a l' autoritad penala cumpetenta. 
^2 Cunter la decisiun che las procuras publicas pertutgadas han prendì areguard la dretgira cumpetenta ( art. 39 al. 2) pon las partidas far recurs entaifer 10 dis tar l' autoritad ch' è responsabla tenor l' artitgel 40 per decider davart la dretgira cumpetenta. Sche las procuras publicas han fixà in' autra dretgira cumpetenta ( art. 38 al. 1), po mo la partida, da la quala la pretensiun tenor l' alinea 1 è vegnida refusada, far recurs cunter questa decisiun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 42
Art. 42 Disposiziuns cuminaivlas 
^1 Fin che la dretgira cumpetenta n' è betg vegnida fixada definitivamain, vegnan las mesiras urgentas prendidas da l' autoritad ch' è sa fatschentada l' emprim cun la chaussa. L' autoritad ch' è responsabla per decider davart la dretgira cumpetenta desi-gnescha sche necessari quella autoritad che sto sa fatschentar ad interim cun la chaussa. 
^2 Persunas arrestadas vegnan pir manadas davant las autoritads d' auters chantuns, cur che la cumpetenza è vegnida fixada definitivamain. 
^3 Ina dretgira cumpetenta ch' è vegnida fixada tenor ils artitgels 38-41 po vegnir midada mo per novs motivs impurtants e mo avant che far l' accusaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 43
Art. 43 Champ d' applicaziun e noziun 
^1 Las disposiziuns da quest chapitel reglan l' assistenza giudiziala en chaussas penalas da vart da las autoritads da la Confederaziun e dals chantuns a favur da las procuras publicas, da las autoritads penalas per surpassaments e da las dretgiras da la Confederaziun e dals chantuns. 
^2 Per la polizia valan questas disposiziuns, uschenavant ch' ella è activa tenor las instrucziuns da las procuras publicas, da las autoritads penalas per surpassaments e da las dretgiras. 
^3 L' assistenza giudiziala directa tranter las autoritads da polizia da la Confederaziun e dals chantuns sco er dals chantuns tranter els è admessa, sch' ella na concerna betg mesiras repressivas che dastgan vegnir pronunziadas mo da la procura publica u da la dretgira. 
^4 Sco assistenza giudiziala vala mintga mesira che vegn dumandada d' ina autoritad en il rom da sia cumpetenza en ina procedura penala pendenta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 44
Art. 44 Obligaziun da prestar assistenza giudiziala 
Las autoritads da la Confederaziun e dals chantuns èn obligadas da prestar assistenza giudiziala, sche malfatgs tenor il dretg federal vegnan persequitads e giuditgads en applicaziun da questa lescha. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 45
Art. 45 Sustegn 
^1 A las autoritads penalas da la Confederaziun e dals auters chantuns mettan ils chantuns - sche necessari e pussaivel - a disposiziun localitads per lur activitad uffiziala sco er per la collocaziun da praschuniers d' inquisiziun. 
^2 Sin dumonda da las autoritads penalas da la Confederaziun prendan ils chantuns las mesiras necessarias per garantir la segirezza da l' activitad uffiziala da questas autoritads. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 46
Art. 46 Correspundenza directa 
^1 Las autoritads han contact direct ina cun l' autra. 
^2 Las dumondas d' assistenza giudiziala pon vegnir fatgas en la lingua da l' autoritad petenta u dumandada. 
^3 En cas d' intschertezza davart l' autoritad cumpetenta drizza l' autoritad petenta la dumonda d' assistenza giudiziala a la procura publica suprema dal chantun dumandà u da la Confederaziun. Quella la trametta al post cumpetent. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 47
Art. 47 Custs 
^1 L' assistenza giudiziala vegn prestada gratuitamain. 
^2 La Confederaziun paja als chantuns ils custs ch' ella ha chaschunà per il sustegn en il senn da l' artitgel 45. 
^3 Ils custs chaschunads vegnan annunziads al chantun petent respectivamain a la Confederaziun, per ch' els possian vegnir adossads a las partidas ch' èn sentenziadas da pajar ils custs. 
^4 Las obligaziuns d' indemnisaziun che resultan tras mesiras d' assistenza giudiziala vegnan surpigliadas dal chantun petent u da la Confederaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 48
Art. 48 Conflicts 
^1 Ils conflicts davart l' assistenza giudiziala tranter las autoritads dal medem chantun vegnan decidids definitivamain da l' instanza da recurs da quest chantun. 
^2 Ils conflicts tranter las autoritads da la Confederaziun e dals chantuns sco er tranter las autoritads da differents chantuns vegnan decidids dal Tribunal penal federal. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 49
Art. 49 Princips 
^1 Las procuras publicas e las dretgiras da la Confederaziun e dals chantuns pon pretender da las autoritads penalas d' auters chantuns u da la Confederaziun ch' ellas exequeschian acts processuals. L' autoritad dumandada n' examinescha betg l' admissibladad e l' adequatezza dals acts processuals pretendids. 
^2 Per tractar recurs cunter mesiras d' assistenza giudiziala èn cumpetentas las autoritads dal chantun petent u da la Confederaziun. Tar las autoritads dal chantun dumandà u da la Confederaziun po vegnir contestada mo l' execuziun da la mesira d' assistenza giudiziala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 50
Art. 50 Dumonda da mesiras repressivas 
^1 Cun agid d' in cumond en scrit da manar ina persuna davant ella dumonda l' autoritad petenta da prender en fermanza ina persuna ( art. 208). 
^2 L' autoritad dumandada maina sche pussaivel las persunas prendidas en fermanza entaifer 24 uras davant l' autoritad petenta. 
^3 Las dumondas d' autras mesiras repressivas vegnan motivadas curtamain. En cas urgents po la motivaziun vegnir furnida pli tard. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 51
Art. 51 Dretg da participaziun 
^1 Las partidas, lur assistents giuridics e l' autoritad petenta pon sa participar als acts processuals pretendids, sche questa lescha prevesa quai. 
^2 Sch' ina participaziun è pussaivla, communitgescha l' autoritad dumandada il lieu e las uras da l' act processual a l' autoritad petenta, a las partidas ed a lur assistents giuridics. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 52
Art. 52 Princips 
^1 Las procuras publicas, las autoritads penalas per surpassaments e las dretgiras dals chantuns e da la Confederaziun han il dretg d' ordinar e d' exequir directamain en in auter chantun tut ils acts processuals en il senn da questa lescha. 
^2 La procura publica dal chantun, nua che l' act processual duai vegnir exequì, vegn infurmada ordavant. En cas urgents po ella vegnir infurmada posteriuramain. Per dumandar infurmaziuns e per far consegnar actas na dovri nagina infurmaziun. 
^3 Ils custs dals acts processuals e las obligaziuns d' indemnisaziun che resultan tras quai vegnan surpigliads da la Confederaziun u dal chantun che exequescha quests acts; la Confederaziun u il chantun po adossar quests custs a las partidas a norma dals artitgels 426 e 427. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 53
Art. 53 Sustegn da la polizia 
Sche l' autoritad petenta dovra il sustegn da la polizia per exequir in act processual, drizza ella ina dumonda correspundenta a la procura publica dal chantun dumandà; quella dat las incumbensas necessarias a la polizia locala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 54
Art. 54 Applitgabladad da questa lescha 
La concessiun da l' assistenza giudiziala internaziunala e la procedura d' assistenza giudiziala sa drizzan mo tenor questa lescha, uschenavant che autras leschas federalas e contracts internaziunals na cuntegnan naginas disposiziuns en chaussa. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 55
Art. 55 Cumpetenza 
^1 Sch' in chantun s' occupa d' in cas d' assistenza giudiziala internaziunala, è cumpetenta la procura publica. 
^2 Durant la procedura principala pon las dretgiras far sezzas dumondas d' assistenza giudiziala. 
^3 Las cumpetenzas da las autoritads d' execuziun penala restan resalvadas. 
^4 Sch' il dretg federal attribuescha incumbensas da l' assistenza giudiziala ad in' autoritad giudiziala, è cumpetenta l' instanza da recurs. 
^5 Sch' in chantun, che s' occupa d' ina dumonda d' assistenza giudiziala da l' exteriur, exequescha acts processuals en auters chantuns, èn applitgablas las disposiziuns davart l' assistenza giudiziala naziunala. 
^6 Ils chantuns reglan l' ulteriura procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 56
Art. 56 Motivs da recusaziun 
Ina persuna che lavura tar in' autoritad penala prenda recusaziun, sch' ella: 
a. ha in interess persunal vi da la chaussa; 
b. è stada participada a la medema chaussa en in' autra posiziun, en spezial sco commembra d' ina autoritad, sco assistenta giuridica d' ina partida, sco experta u sco perditga; 
c. è maridada, viva en partenadi registrà u maina facticamain ina communitad da vita cun ina partida, cun ses assistent giuridic u cun ina persuna ch' è stada participada a la medema chaussa sco commembra da l' instanza precedenta; 
d. è parenta u quinada cun ina partida en lingia directa u fin e cun il terz grad da la lingia laterala; 
e. è parenta u quinada en lingia directa u fin e cun il segund grad da la lingia laterala cun l' assistent giuridic d' ina partida u cun ina persuna ch' è stada participada a la medema chaussa sco commembra da l' instanza precedenta; 
f. pudess esser implitgada per auters motivs, en spezial pervia d' amicizia u d' inimicizia cun ina partida u cun ses assistent giuridic. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 57
Art. 57 Obligaziun d' annunzia 
Sch' ina persuna che lavura tar in' autoritad penala ha in motiv da prender recusaziun, communitgescha ella quai a temp a la direcziun da la procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 58
Art. 58 Dumonda da recusaziun d' ina partida 
^1 Sch' ina partida vul pretender la recusaziun d' ina persuna che lavura tar in' autoritad penala, sto ella far senza retardament ina dumonda correspundenta a la direcziun da la procedura, uschespert ch' ella ha enconuschientscha dal motiv da recusaziun; ils fatgs che motiveschan la recusaziun ston vegnir fatgs valair vardaivlamain. 
^2 La persuna pertutgada prenda posiziun davart la dumonda. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 59
Art. 59 Decisiun 
^1 Sch' i vegn fatg valair in motiv da recusaziun tenor l' artitgel 56 litera a u f ubain sch' ina persuna che lavura tar in' autoritad penala s' oppona ad ina dumonda da recusaziun fatga d' ina partida sin basa da l' artitgel 56 literas b-e, decida senza ulteriura procedura da cumprova e definitivamain: 
a. la procura publica, sche la polizia è pertutgada; 
b. l' instanza da recurs, sche la procura publica, las autoritads penalas per surpassaments u las dretgiras d' emprima instanza èn pertutgadas; 
c. la dretgira d' appellaziun, sche l' instanza da recurs u singuls commembers da la dretgira d' appellaziun èn pertutgads; 
d. il Tribunal penal federal, sche l' entira dretgira d' appellaziun è pertutgada. 
^2 La decisiun vegn prendida en scrit e sto vegnir motivada. 
^3 Fin che la decisiun n' è betg vegnida prendida, exequescha la persuna pertutgada vinavant ses uffizi. 
^4 Sche la dumonda vegn approvada, van ils custs da procedura a quint da la Confederaziun respectivamain dal chantun. Sche la dumonda vegn refusada u sch' ella è evidentamain retardada u da levsenn, van ils custs a quint da la persuna petenta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 60
Art. 60 Consequenzas da la violaziun da prescripziuns da recusaziun 
^1 Acts uffizials, als quals ina persuna che sto prender recusaziun è stada participada, ston vegnir abolids e repetids, sch' ina partida pretenda quai entaifer 5 dis dapi ch' ella ha survegnì enconuschientscha da la decisiun da recusaziun. 
^2 Cumprovas che na pon betg pli vegnir registradas dastgan vegnir resguardadas da l' autoritad penala. 
^3 Sch' il motiv da recusaziun vegn scuvrì pir suenter la terminaziun da la procedura, valan las disposiziuns davart la revisiun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 61
Art. 61 Cumpetenza 
La procedura vegn manada: 
a. fin ch' ella vegn messa ad acta u fin a l' accusaziun: da la procura publica; 
b. en la procedura penala per surpassaments: da l' autoritad penala per surpassaments; 
c. en la procedura giudiziala davant dretgiras colleghialas: dal president da la dretgira respectiva; 
d. en proceduras giudizialas davant derschaders singuls: dal derschader. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 62
Art. 62 Incumbensas generalas 
^1 La direcziun da la procedura prenda las mesiras necessarias per che la procedura vegnia exequida en moda ordinada e confurm a la lescha. 
^2 En la procedura davant ina dretgira colleghiala ha ella tut las cumpetenzas che n' èn betg resalvadas a la dretgira. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 63
Art. 63 Mesiras polizialas durant la procedura 
^1 La direcziun da la procedura procura per segirezza, per quietezza e per urden durant las tractativas. 
^2 Ella po admonir persunas che disturban l' andament da las fatschentas u che violeschan las reglas da maniera. En cas da recidiva las po ella privar dal pled, spedir or da la sala da tractativa e sche necessari laschar metter en fermanza da la polizia fin a la fin da la tractativa. Ella po laschar rumir la sala da tractativa. 
^3 Ella po pretender il sustegn da la polizia ch' è cumpetenta al lieu da l' act processual. 
^4 Sch' ina partida vegn exclusa, vegni tuttina cuntinuà cun l' act processual. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 64
Art. 64 Mesiras disciplinaras 
^1 La direcziun da la procedura po chastiar persunas che disturban l' andament da las fatschentas, che violeschan las reglas da maniera u che na resguardan betg ordinaziuns proceduralas, e quai cun ina multa disciplinara fin a 1000 francs. 
^2 Multas disciplinaras da la procura publica e da las dretgiras d' emprima instanza pon vegnir contestadas entaifer 10 tar l' instanza da recurs. Quella decida definitivamain. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 65
Art. 65 Contestabladad d' ordinaziuns proceduralas da las dretgiras 
^1 Ordinaziuns proceduralas da las dretgiras pon vegnir contestadas mo ensemen cun la decisiun finala. 
^2 Sche la direcziun da la procedura d' ina dretgira colleghiala ha prendì mesiras proceduralas avant la tractativa principala, po la dretgira las midar u abolir d' uffizi u sin dumonda. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 66
Art. 66 Tractativa a bucca 
Las proceduras davant las autoritads penalas vegnan manadas a bucca, nun che questa lescha prevesia da las manar en scrit. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 67
Art. 67 Lingua da procedura 
^1 La Confederaziun ed ils chantuns fixeschan las linguas da procedura da lur autoritads penalas. 
^2 Las autoritads penalas dals chantuns mainan tut ils acts processuals en lur linguas da procedura; la direcziun da la procedura po permetter excepziuns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 68
Art. 68 Translaziuns 
^1 Sch' ina persuna ch' è participada a la procedura na chapescha betg la lingua da procedura u n' è betg en cas da s' exprimer bain avunda en questa lingua, engascha la direcziun da la procedura in translatur. En cas simpels u urgents e cun il consentiment da la persuna pertutgada po ella desister d' in translatur, sch' ella ed il protocollist san bain avunda la lingua estra. 
^2 Er sche la persuna inculpada vegn assistida d' in defensur, la vegn almain il cuntegn essenzial dals acts processuals ils pli impurtants communitgà a bucca u en scrit en ina lingua ch' ella chapescha. In dretg sin la translaziun cumpletta da tut ils acts processuals sco er da las actas n' exista betg. 
^3 Las actas che na fan betg part da las inoltraziuns da las partidas vegnan sche necessari translatadas en scrit u - per mauns dal protocol - a bucca. 
^4 Per translatar l' interrogaziun da la victima d' in malfatg cunter l' integritad sexuala sto vegnir engaschada ina persuna da la medema schlattaina, sche la victima pretenda quai e sche quai è pussaivel senza retardar nuncunvegnentamain la procedura. 
^5 Per ils translaturs valan las disposiziuns davart ils experts ( art. 73, 105, 182-191) confurm al senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 69
Art. 69 Princips 
^1 Las tractativas davant la dretgira d' emprima instanza e davant la dretgira d' appellaziun sco er la communicaziun a bucca da sentenzias e da conclus da questas dretgiras èn publicas, cun excepziun da las deliberaziuns. 
^2 Sche las partidas han renunzià en quests cas da laschar communitgar publicamain la sentenzia u sch' igl è vegnì pronunzià in mandat penal, pon las persunas interessadas prender invista da las sentenzias e dals mandats penals. 
^3 Betg publicas n' èn: 
a. la procedura preliminara; resalvadas restan communicaziuns da las autoritads penalas a la publicitad; 
b. la procedura da la dretgira da mesiras repressivas; 
c. la procedura da l' instanza da recurs e - sch' ella vegn manada en scrit - la procedura da la dretgira d' appellaziun; 
d. la procedura da mandat penal. 
^4 Las tractativas publicas èn accessiblas a tuts, a persunas sut 16 onns dentant mo cun la permissiun da la direcziun da la procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 70
Art. 70 Restricziuns ed exclusiun da la publicitad 
^1 La dretgira po excluder dal tuttafatg u per part la publicitad da tractativas giudizialas: 
a. sche la segirezza publica u l' urden public u interess degns da vegnir protegids d' ina persuna participada, en spezial da la victima, pretendan quai; 
b. en cas da grondas fullas. 
^2 Sche la publicitad è exclusa, pon la persuna inculpada, la victima e l' accusader privat sa laschar accumpagnar da maximalmain trais persunas da confidenza. 
^3 Sut tschertas cundiziuns po la dretgira permetter a rapportaders da dretgira ed ad ulteriuras persunas che han in interess giustifitgà d' assister a las tractativas betg publicas tenor l' alinea 1. 
^4 Sche la publicitad è vegnida exclusa, communitgescha la dretgira la sentenzia en ina tractativa publica u orientescha la publicitad sche necessari en in' autra moda adequata davart il resultat da la procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 71
Art. 71 Registraziuns visualas e sonoras 
^1 Registraziuns visualas e sonoras entaifer l' edifizi da dretgira sco er registraziuns d' acts processuals ordaifer l' edifizi da dretgira èn scumandadas. 
^2 Cuntravenziuns pon vegnir chastiadas cun ina multa disciplinara tenor l' artitgel 64 alinea 1. Registraziuns nunautorisadas pon vegnir sequestradas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 72
Art. 72 Rapportaders da dretgira 
La Confederaziun ed ils chantuns pon reglar l' admissiun sco er ils dretgs e las obligaziuns dals rapportaders da dretgira. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 73
Art. 73 Obligaziun da mantegnair il secret 
^1 Ils commembers da las autoritads penalas, lur collavuraturs sco er ils experts nominads da las autoritads penalas tegnan secret ils fatgs ch' els èn vegnids a savair durant lur activitad uffiziala. 
^2 Renviond a l' artitgel 292 CP po la direcziun da la procedura obligar l' accusader privat, autras persunas participadas a la procedura e lur assistents giuridics da tegnair secret ils fatgs davart la procedura e davart las persunas pertutgadas, sche l' intent da la procedura u in interess privat pretenda quai. Questa obligaziun sto vegnir limitada areguard il temp. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 74
Art. 74 Orientaziun da la publicitad 
^1 La procura publica, las dretgiras e - cun lur consentiment - la polizia pon orientar la publicitad davart proceduras pendentas, sche quai è necessari: 
a. per che la populaziun coopereschia al scleriment da malfatgs u a la tschertga da persunas suspectadas; 
b. per admonir u per quietar la populaziun; 
c. per rectifitgar annunzias faussas u famas; 
d. pervia da l' impurtanza speziala d' in cas penal. 
^2 Ultra da quai po la polizia infurmar da sai anora la publicitad davart accidents e davart malfatgs senza numnar nums. 
^3 Orientond la publicitad ston vegnir resguardads il princip da la presumziun d' innocenza ed ils dretgs persunals da las persunas pertutgadas. 
^4 En cas, nua ch' ina victima è involvida, dastgan las autoritads e las persunas privatas mo publitgar - ordaifer ina procedura giudiziala publica - sia identitad ed infurmaziuns che permettan da l' identifitgar, sche: 
a. igl è necessari che la populaziun coopereschia al scleriment da crims u a la tschertga da persunas suspectadas; 
b. la victima respectivamain ses confamigliars survivents dattan il consentiment a la publicaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 75
Art. 75 Communicaziun ad autras autoritads 
^1 Sch' ina persuna inculpada sa chatta en l' execuziun da chastis u da mesiras, infurmeschan las autoritads penalas las autoritads executivas cumpetentas davart novas proceduras penalas e davart las decisiuns relaschadas. 
^2 Las autoritads penalas infurmeschan las autoritads socialas e tutelaras davart proceduras penalas iniziadas sco er davart decisiuns penalas, sche quai è necessari per proteger ina persuna inculpada u donnegiada ubain ses confamigliars. 
^3 Sch' ellas persequiteschan malfatgs, als quals persunas minorennas èn involvidas, e constateschan che ulteriuras mesiras èn necessarias, infurmeschan ellas immediatamain las autoritads tutelaras. 
^4 La Confederaziun ed ils chantuns pon obligar u autorisar las autoritads penalas da far ulteriuras communicaziuns a las autoritads. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 76
Art. 76 Disposiziuns generalas 
^1 Las deposiziuns da las partidas, las decisiuns a bucca da las autoritads sco er tut ils auters acts processuals che na vegnan betg exequids en scrit, vegnan protocollads. 
^2 Il protocollist, la direcziun da la procedura ed in eventual translatur conferman ch' il protocol saja correct. 
^3 La direcziun da la procedura è responsabla ch' ils acts processuals vegnian protocollads en moda cumpletta e correcta. 
^4 Ella po ordinar che tscherts acts processuals na vegnian betg mo protocollads en scrit, mabain er ch' i vegnian fatgas dal tuttafatg u per part registraziuns visualas u sonoras. Ella infurmescha ordavant las persunas preschentas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 77
Art. 77 Protocols da proceduras 
Ils protocols da proceduras cuntegnan tut ils acts processuals essenzials ed infurmeschan en spezial davart: 
a. il gener, il lieu, la data e las uras dals acts processuals; 
b. ils nums dals commembers da las autoritads che han cooperà als acts processuals, da las partidas, da lur assistents giuridics sco er da las ulteriuras persunas preschentas; 
c. las pretensiuns da las partidas; 
d. il fatg che las persunas interrogadas sajan vegnids infurmadas davart lur dretgs e davart lur obligaziuns; 
e. las deposiziuns da las persunas interrogadas; 
f. l' andament da la procedura, las ordinaziuns da l' autoritad penala sco er l' observaziun da las prescripziuns formalas ch' èn previsas per ils singuls acts processuals; 
g. las actas ed auters mussaments ch' èn vegnids inoltrads da las persunas participadas a la procedura u ch' èn vegnids procurads en autra moda en la procedura penala; 
h. las decisiuns e lur motivaziun, nun ch' in exemplar separà da talas vegnia agiuntà a las actas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 78
Art. 78 Protocols d' interrogaziuns 
^1 Las deposiziuns da las partidas, da las perditgas, dals infurmaturs e dals experts vegnan protocolladas cuntinuadamain. 
^2 Ils protocols vegnan redigids en la lingua da procedura; las deposiziuns essenzialas ston dentant vegnir protocolladas uschenavant sco pussaivel en la lingua che la persuna interrogada ha discurrì. 
^3 Dumondas e respostas decisivas vegnan protocolladas pled per pled. 
^4 La direcziun da la procedura po permetter a la persuna interrogada da dictar sezza sia deposiziun. 
^5 Suenter la terminaziun da l' interrogaziun vegn il protocol prelegì u dà da leger a la persuna interrogada. Suenter avair prendì enconuschientscha dal protocol sto ella suttascriver quel e visar quel sin mintga pagina. Sch' ella refusescha da leger tras u da suttascriver il protocol, vegnan la refusaziun ed ils motivs ch' ella inditgescha remartgads en il protocol. 
5^bis Sche l' interrogaziun vegn registrada en la procedura principala cun meds auxiliars tecnics, po la dretgira desister da preleger il protocol a la persuna interrogada u da laschar leger la persuna interrogada il protocol e da laschar suttascriver quel. Las registraziuns vegnan agiuntadas a las actas. 
^6 En cas d' interrogaziuns sur videoconferenza vegnan la suttascripziun e la visada remplazzadas tras la decleranza a bucca da la persuna interrogada ch' ella haja prendì enconuschientscha dal protocol. La decleranza vegn remartgada en il protocol. 
^7 Sche protocols scrits a maun n' èn betg bain legibels u sche las deposiziuns èn vegnidas registradas stenograficamain, vegnan els immediatamain scrits giu da net. Las notizias vegnan conservadas fin a la terminaziun da la procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 79
Art. 79 Rectificaziun 
^1 Sbagls evidents vegnan rectifitgads da la direcziun da la procedura ensemen cun il protocollist; suenter infurmescha ella las partidas en chaussa. 
^2 Davart las dumondas da rectifitgar il protocol decida la direcziun da la procedura. 
^3 Las rectificaziuns, las midadas, las stritgadas e las integraziuns vegnan autentifitgadas dal protocollist e da la direcziun da la procedura. Las midadas dal cuntegn vegnan fatgas uschia che la protocollaziun oriunda resta visibla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 80
Art. 80 Furma 
^1 Las decisiuns davart dumondas penalas e civilas specificas vegnan relaschadas en furma d' ina sentenzia. Las autras decisiuns vegnan relaschadas en furma d' in conclus, sch' ellas vegnan prendidas d' ina autoritad collectiva, ed en furma d' ina disposiziun, sch' ellas vegnan prendidas d' ina persuna singula. Las disposiziuns da la procedura da mandat penal restan resalvadas. 
^2 Las decisiuns vegnan relaschadas en scrit e vegnan motivadas. Ellas vegnan suttascrittas da la direcziun da la procedura sco er dal protocollist e tramessas a las partidas. 
^3 Disposiziuns e conclus procedurals simpels na ston ni vegnir redigids en ina furma speziala ni vegnir motivads; i vegnan remartgads en il protocol e communitgads en moda adequata a las partidas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 81
Art. 81 Cuntegn da las decisiuns finalas 
^1 Las sentenzias ed autras decisiuns che mainan a fin la procedura cuntegnan: 
a. ina introducziun; 
b. ina motivaziun; 
c. in dispositiv; 
d. sch' ellas èn contestablas: l' indicaziun dals meds legals. 
^2 L' introducziun cuntegna: 
a. la designaziun da l' autoritad penala e da ses commembers che han cooperà a la decisiun; 
b. la data da la decisiun; 
c. ina designaziun suffizienta da las partidas e da lur assistents giuridics; 
d. en cas da sentenzias: las pretensiuns finalas da las partidas. 
^3 La motivaziun cuntegna: 
a. en cas da sentenzias: l' appreziaziun effectiva e giuridica dal cumportament che vegn renfatschà a la persuna inculpada, la motivaziun da las sancziuns, da las consequenzas accessoricas sco er da las obligaziuns da surpigliar ils custs e las indemnisaziuns; 
b. en cas d' autras decisiuns che mainan a fin la procedura: ils motivs per manar a fin la procedura sco previs. 
^4 Il dispositiv cuntegna: 
a. la designaziun da las disposiziuns legalas applitgadas; 
b. en cas da sentenzias: la decisiun davart la culpa e davart la sancziun, davart las obligaziuns da surpigliar ils custs e las indemnisaziuns sco er davart eventuals plants civils; 
c. en cas d' autras decisiuns che mainan a fin la procedura: l' ordinaziun da liquidar la procedura; 
d. las decisiuns giudizialas posteriuras; 
e. la decisiun davart las consequenzas accessoricas; 
f. la designaziun da las persunas e da las autoritads che survegnan ina copia da la decisiun u dal dispositiv. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 82
Art. 82 Restricziuns da l' obligaziun da motivaziun 
^1 La dretgira d' emprima instanza renunzia ad ina motivaziun en scrit, sch' ella: 
a. motivescha a bucca la sentenzia; e 
b. na pronunzia betg in chasti che privescha da la libertad da passa 2 onns, in internament tenor l' artitgel 64 CP, in tractament tenor l' artitgel 59 alinea 3 CP u - en cas che sancziuns cundiziunadas ston vegnir revocadas a medem temp - ina privaziun da la libertad da passa 2 onns. 
^2 La dretgira trametta posteriuramain ina sentenzia motivada a las partidas, sche: 
a. ina partida pretenda quai entaifer 10 dis suenter la consegna dal dispositiv; 
b. ina partida fa recurs. 
^3 Sche mo l' accusader privat pretenda ina sentenzia motivada u sche mo el fa recurs, motivescha la dretgira la sentenzia mo uschenavant che quella sa referescha al cumportament chastiabel a disfavur da l' accusader privat ed a sias pretensiuns civilas. 
^4 En la procedura da recurs po la dretgira renviar a la motivaziun da l' instanza precedenta per l' appreziaziun effectiva e giuridica dals fatgs accusads. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 83
Art. 83 Explicaziun e rectificaziun da decisiuns 
^1 Sch' il dispositiv d' ina decisiun n' è betg cler, sch' el è cuntradictoric u incumplet u sch' el stat en cuntradicziun cun la motivaziun, explitgescha u rectifitgescha l' autoritad penala che ha pronunzià la sentenzia la decisiun, e quai sin dumonda d' ina partida u d' uffizi. 
^2 La dumonda sto vegnir inoltrada en scrit; las passaschas contestadas respectivamain las midadas giavischadas ston vegnir inditgadas. 
^3 L' autoritad penala dat la pussaivladad a las autras partidas da s' exprimer davart la dumonda. 
^4 La decisiun explitgada u rectifitgada vegn communitgada a las partidas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 84
Art. 84 Communicaziun da las decisiuns 
^1 Sche la procedura è publica, communitgescha la dretgira a bucca la sentenzia suenter la deliberaziun da la sentenzia, motivond quella curtamain. 
^2 La dretgira consegna il dispositiv da la sentenzia a las partidas a la fin da la tractativa principala u las trametta quest dispositiv entaifer 5 dis. 
^3 Sche la dretgira na po betg pronunziar immediatamain la sentenzia, fa ella quai uschè prest sco pussaivel e communitgescha la sentenzia en ina nova tractativa principala. Sche las partidas renunzian en quest cas da laschar communitgar publicamain la sentenzia, las trametta la dretgira immediatamain il dispositiv suenter avair pronunzià la sentenzia. 
^4 Sche la dretgira sto motivar la sentenzia, trametta ella entaifer 60 dis, excepziunalmain entaifer 90 dis, la sentenzia cumpletta e motivada a la persuna inculpada ed a la procura publica, a las autras partidas mo quellas parts da la sentenzia che concernan lur pretensiuns. 
^5 L' autoritad penala communitgescha a las partidas en scrit u a bucca las disposiziuns ed ils conclus procedurals simpels. 
^6 Las decisiuns ston vegnir communitgadas ad autras autoritads tenor las disposiziuns dal dretg federal e chantunal, las decisiuns da recurs er a l' instanza precedenta e las decisiuns ch' èn entradas en vigur sche necessari a las autoritads d' execuziun ed a las autoritads dal register penal. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 85
Art. 85 Furma da las communicaziuns e da la consegna 
^1 Per lur communicaziuns dovran las autoritads penalas la furma scritta, nun che questa lescha fixeschia insatge auter. 
^2 La consegna ha lieu tras spediziun postala recumandada u en autra moda cun confermar la recepziun, en spezial tras la polizia. 
^3 La consegna vegn considerada sco succedida, sche la spediziun è vegnida recepida da l' adressat u d' ina persuna che ha almain 16 onns e ch' è emploiada u che viva en la medema chasada. Resalvadas restan ordinaziuns da las autoritads penalas da consegnar ina communicaziun persunalmain a l' adressat. 
^4 Plinavant vegn la consegna considerada sco succedida: 
a. en cas d' ina spediziun postala recumandada che n' è betg vegnida retratga: il 7. di suenter ch' igl è vegnì empruvà da consegnar la spediziun senza success, sche la persuna stueva far quint cun ina consegna; 
b. en cas d' ina consegna persunala, sche l' adressat refusescha da recepir la spediziun e sche quai vegn attestà dal consegnader: il di da la refusaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 86
Art. 86 Consegna electronica 
Cun il consentiment da la persuna pertutgada po mintga consegna vegnir fatga sin via electronica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 87
Art. 87 Domicil da consegna 
^1 Las communicaziuns ston vegnir tramessas als adressats a lur domicil, a lur lieu da dimora usità u a lur sedia. 
^2 Las partidas ed ils assistents giuridics cun domicil, cun lieu da dimora usità u cun sedia a l' exteriur ston designar in domicil da consegna en Svizra; resalvadas restan cunvegnas sin basa da contracts internaziunals, tenor las qualas las communicaziuns pon vegnir tramessas directamain. 
^3 Sche las partidas han nominà in assistent giuridic, vegnan las communicaziuns tramessas valaivlamain a quel. 
^4 Sch' ina partida sto cumparair persunalmain ad ina tractativa u exequir sezza acts processuals, la vegn la communicaziun tramessa directamain. A l' assistent giuridic vegn tramessa ina copia. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 88
Art. 88 Publicaziun uffiziala 
^1 La consegna ha lieu tras ina publicaziun en il fegl uffizial designà tras la Confederaziun u tras il chantun, sche: 
a. il lieu da dimora da l' adressat n' è betg enconuschent e na po betg vegnir eruì, malgrà retschertgas pretendiblas; 
b. ina consegna n' è betg pussaivla u fiss colliada cun malcumadaivladads extraordinarias; 
c. ina partida u ses assistent giuridic cun domicil, cun lieu da dimora usità u cun sedia a l' exteriur n' ha betg designà in domicil da consegna en Svizra. 
^2 La consegna vegn considerada sco succedida il di da la publicaziun. 
^3 Da decisiuns finalas vegn publitgà mo il dispositiv. 
^4 Disposiziuns da sistida e mandats penals vegnan considerads sco consegnads er senza publicaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 89
Art. 89 Disposiziuns generalas 
^1 Termins legals na pon betg vegnir prolungads. 
^2 En la procedura penala na datti naginas vacanzas da dretgira. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 90
Art. 90 Cumenzament e calculaziun dals termins 
^1 Termins che vegnan activads tras ina communicaziun u tras l' entrada d' in eveniment cumenzan a currer il di suenter. 
^2 Sche l' ultim di dal termin è ina sonda, ina dumengia u in firà ch' è renconuschì tras il dretg federal u chantunal, finescha il termin l' emprim lavurdi suandant. Decisiv è il dretg dal chantun, en il qual la partida u ses assistent giuridic ha ses domicil u sia sedia. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 91
Art. 91 Observaziun da termins 
^1 Il termin è observà, sche l' act processual vegn exequì tar l' autoritad cumpetenta il pli tard l' ultim di dal termin. 
^2 Las inoltraziuns ston vegnir consegnadas a l' autoritad penala il pli tard l' ultim di dal termin u surdadas - per mauns da l' autoritad penala - a la Posta svizra u ad ina represchentanza svizra diplomatica u consulara u, en cas da persunas arrestadas, a la direcziun da l' instituziun. 
^3 En cas d' ina transmissiun electronica è il termin observà, sch' il sistem d' informatica da l' autoritad penala ha confermà che l' inoltraziun saja entrada tar ella il pli tard l' ultim di dal termin. 
^4 Il termin vala medemamain sco observà, sche l' inoltraziun entra il pli tard l' ultim di dal termin tar in' autoritad svizra betg cumpetenta. Quella trametta immediatamain vinavant l' inoltraziun a l' autoritad penala cumpetenta. 
^5 Il termin per in pajament ad in' autoritad penala è observà, sche l' import è vegnì surdà a la Posta svizra u pajà sin in conto da posta u da banca en Svizra a favur da l' autoritad penala, e quai il pli tard l' ultim di dal termin. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 92
Art. 92 Prolungaziun da termins e spustament da datas 
Las autoritads pon prolungar ils termins ch' ellas han fixà e spustar las datas da las tractativas, e quai d' uffizi u sin dumonda. La dumonda sto vegnir fatga avant la scadenza dal termin ed esser motivada suffizientamain. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 93
Art. 93 Negligientscha 
Ina partida è negligenta, sch' ella n' exequescha betg in act processual entaifer il termin fixà u sch' ella na cumpara betg ad in termin. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 94
Art. 94 Restituziun 
^1 Sch' ina partida ha negligì in termin e sche quai chaschunass per ella ina perdita da dretg considerabla e nunremplazzabla, po ella pretender la restituziun dal termin; per quest intent sto ella far valair vardaivlamain ch' ella na saja betg la culpa da la negligientscha. 
^2 La dumonda da restituziun sto vegnir inoltrada en scrit e cun ina motivaziun a l' autoritad, tar la quala l' act processual negligì avess stuì vegnir exequì, e quai entaifer 30 dis suenter ch' il motiv da negligientscha è crudà davent. Entaifer il medem termin sto vegnir prendì suenter l' act processual negligì. 
^3 La dumonda ha mo in effect suspensiv, sche l' autoritad cumpetenta conceda in tal. 
^4 Davart la dumonda da restituziun decida l' autoritad penala en ina procedura en scrit. 
^5 Ils alineas 1-4 valan confurm al senn en cas da datas negligidas. Sche la restituziun vegn concedida, fixescha la direcziun da la procedura ina nova data. Resalvadas restan las disposiziuns davart la procedura contumaziala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 95
Art. 95 Procuraziun da datas persunalas 
^1 Las datas persunalas ston vegnir procuradas tar la persuna pertutgada u en ina moda ch' è visibla per ella, sche quai na periclitescha betg la procedura u na chaschuna betg in volumen da lavur sproporziunà. 
^2 Sche la procuraziun da datas persunalas n' è betg stada visibla per la persuna pertutgada, sto ella vegnir infurmada immediatamain en chaussa. Per proteger interess publics u privats predominants po l' infurmaziun vegnir tralaschada u suspendida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 96
Art. 96 Communicaziun ed utilisaziun en cas da proceduras penalas pendentas 
^1 L' autoritad penala dastga communitgar datas persunalas d' ina procedura pendenta per utilisar quellas en in' autra procedura pendenta, sch' ins dastga supponer che las datas possian furnir infurmaziuns essenzialas. 
^2 Resalvads restan: 
a. ils artitgels 11, 13, 14 e 20 da la Lescha federala dals 21 da mars 1997 davart mesiras per mantegnair la segirezza interna; 
b. las prescripziuns da la Lescha federala dals 13 da zercladur 2008 davart ils sistems d' infurmaziun da polizia da la Confederaziun; 
c. las prescripziuns da la Lescha federala dals 7 d' october 1994 davart ils posts centrals da polizia criminala da la Confederaziun.4 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 97
Art. 97 Dretgs da survegnir infurmaziuns en cas da proceduras pendentas 
Uschè ditg ch' ina procedura è pendenta, han las partidas e las autras persunas participadas a la procedura il dretg da vegnir infurmadas davart las datas persunalas che las concernan, e quai a norma da lur dretg da prender invista da las actas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 98
Art. 98 Rectificaziun da datas 
^1 Datas persunalas incorrectas vegnan rectifitgadas immediatamain da las autoritads penalas cumpetentas. 
^2 Ellas infurmeschan immediatamain las autoritads, a las qualas ellas han communitgà datas incorrectas, che questas datas sajan vegnidas rectifitgadas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 99
Art. 99 Elavuraziun e conservaziun da datas persunalas suenter la terminaziun da la procedura 
^1 Suenter la terminaziun da la procedura sa drizzan l' elavuraziun da las datas persunalas, la procedura e la protecziun giuridica tenor las disposiziuns dal dretg da protecziun da datas da la Confederaziun e dals chantuns. 
^2 La durada da la conservaziun da datas persunalas suenter la terminaziun d' ina procedura sa drizza tenor l' artitgel 103. 
^3 Resalvadas restan las prescripziuns da la Lescha federala dals 7 d' october 1994 davart ils posts centrals da polizia criminala da la Confederaziun, da la Lescha federala dals 13 da zercladur 2008 davart ils sistems d' infurmaziun da polizia da la Confederaziun sco er las disposiziuns da questa lescha davart ils documents dal servetsch d' identificaziun e davart ils profils dal DNA. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 100
Art. 100 Gestiun da las actas 
^1 Per mintga chaussa penala vegn manà in dossier. Quel cuntegna: 
a. ils protocols da proceduras e d' interrogaziuns; 
b. las actas rimnadas da l' autoritad penala; 
c. las actas inoltradas da las partidas. 
^2 La direcziun da la procedura procura che las actas vegnian archivadas sistematicamain e ch' ellas vegnian registradas cuntinuadamain en ina glista; en cas simpels po ella desister d' ina glista. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 101
Art. 101 Invista da las actas en cas da proceduras pendentas 
^1 Il pli tard suenter l' emprima interrogaziun da la persuna inculpada e suenter la registraziun da las ulteriuras cumprovas las pli impurtantas tras la procura publica pon las partidas prender invista da las actas; l' artitgel 108 resta resalvà. 
^2 Autras autoritads pon prender invista da las actas, sch' ellas dovran quellas per elavurar proceduras civilas, penalas u administrativas pendentas e sche nagins interess publics u privats predominants na s' opponan a quai. 
^3 Terzas persunas pon prender invista da las actas, sch' ellas pon far valair per quest intent in interess scientific u in auter interess degn da vegnir protegì e sche nagins interess publics u privats predominants na s' opponan a quai. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 102
Art. 102 Proceder en cas da dumondas da prender invista da las actas 
^1 La direcziun da la procedura decida davart l' invista da las actas. Ella prenda las mesiras necessarias per impedir abus e retardaments e per proteger interess giustifitgads da mantegnair il secret. 
^2 Da las actas stoi vegnir prendì invista a la sedia da l' autoritad penala respectiva u - sco assistenza giudiziala - tar in' autra autoritad penala. Ad autras autoritads sco er als assistents giuridics da las partidas vegnan ellas per regla tramessas. 
^3 Tgi che ha il dretg da prender invista, po pretender ch' el survegnia - cunter ina taxa - copias da las actas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 103
Art. 103 Conservaziun da las actas 
^1 Las actas ston vegnir conservadas almain fin a la scadenza da la surannaziun da la persecuziun penala e da l' execuziun. 
^2 Exceptads èn documents originals ch' èn vegnids prendids tar las actas; els ston vegnir returnads a las persunas autorisadas cunter ina quittanza, uschespert che la decisiun davart la chaussa penala è entrada en vigur. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 104
Art. 104 Partidas 
^1 Partidas èn: 
a. la persuna inculpada; 
b. l' accusader privat; 
c. en la procura principala ed en la procedura da recurs: la procura publica. 
^2 La Confederaziun ed ils chantuns pon conceder dretgs da partida cumplains u limitads ad ulteriuras autoritads che han da defender interess publics. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 105
Art. 105 Autras persunas participadas a la procedura 
^1 Autras persunas participadas a la procedura èn: 
a. la persuna donnegiada; 
b. la persuna che fa la denunzia; 
c. la perditga; 
d. l' infurmatur; 
e. l' expert; 
f. ina terza persuna ch' è engrevgiada tras acts processuals. 
^2 Sch' ils dretgs da persunas, ch' èn participadas a la procedura e ch' èn numnadas en l' alinea 1, vegnan pertutgads directamain, han questas persunas ils dretgs processuals d' ina partida ch' èn necessaris per defender lur interess. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 106
Art. 106 Capacitad da processar 
^1 Ina partida po mo exequir valaivlamain acts processuals, sch' ella è abla d' agir. 
^2 Ina persuna inabla d' agir vegn represchentada tras ses represchentant legal. 
^3 Ultra da ses represchentant legal po ina persuna ch' è abla da giuditgar, ma inabla d' agir, exequir quels dretgs processuals ch' èn da natira strictamain persunala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 107
Art. 107 Dretg sin attenziun giuridica 
^1 Las partidas han il dretg sin attenziun giuridica; en spezial pon ellas: 
a. prender invista da las actas; 
b. sa participar ad acts processuals; 
c. engaschar in assistent giuridic; 
d. s' exprimer davart la chaussa e davart la procedura; 
e. far propostas da cumprova. 
^2 Sche las partidas n' han naginas enconuschientschas giuridicas, las rendan las autoritads penalas attentas a lur dretgs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 108
Art. 108 Restricziuns da l' attenziun giuridica 
^1 Las autoritads penalas pon restrenscher l' attenziun giuridica, sche: 
a. igl exista in suspect motivà ch' ina partida fetschia abus da ses dretgs; 
b. quai è necessari per garantir la segirezza da persunas u per defender ils interess publics u privats da mantegnair il secret. 
^2 Restricziuns envers ils assistents giuridics èn mo admissiblas, sche l' assistent giuridic dat sez il motiv per la restricziun. 
^3 Las restricziuns ston vegnir limitadas areguard il temp u areguard singuls acts processuals. 
^4 Sch' il motiv da la restricziun exista vinavant, dastgan las autoritads penalas mo prender lur decisiuns sin basa dad actas che n' èn betg vegnidas communitgadas ad ina partida, uschenavant ch' il cuntegn essenzial da talas è vegnì rendì enconuschent a questa partida. 
^5 Sch' il motiv da la restricziun è crudà davent, sto l' attenziun giuridica vegnir concedida posteriuramain en ina furma adequata. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 109
Art. 109 Inoltraziuns 
^1 Las partidas pon suttametter da tut temp inoltraziuns a la direcziun da la procedura; resalvadas restan disposiziuns spezialas da questa lescha. 
^2 La direcziun da la procedura examinescha las inoltraziuns e dat a las autras partidas la pussaivladad da prender posiziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 110
Art. 110 Furma 
^1 Las inoltraziuns pon vegnir suttamessas en scrit u - per mauns dal protocol - a bucca. Las inoltraziuns en scrit ston vegnir datadas e suttascrittas. 
^2 En cas d' ina transmissiun electronica sto l' inoltraziun vegnir munida cun ina signatura electronica renconuschida. Il Cussegl federal determinescha il format da la transmissiun. L' autoritad penala po pretender che l' inoltraziun vegnia suttamessa posteriuramain sin palpiri. 
^3 Dal rest na suttastattan ils acts processuals a naginas prescripziuns formalas, nun che questa lescha fixeschia insatge auter. 
^4 La direcziun da la procedura po refusar inoltraziuns illegiblas, nunchapiblas, nuncunvegnentas u bler memia extendidas; ella fixescha in termin per curreger l' inoltraziun e renda attent che l' inoltraziun na vegnia betg resguardada, sch' ella na vegn betg curregida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 111
Art. 111 Noziun 
^1 Sco persuna inculpada vala quella persuna che vegn - sin basa d' ina denunzia penala, d' in plant penal u d' in act processual exequì tras in' autoritad penala - suspectada, inculpada u accusada d' avair commess in malfatg. 
^2 Ils dretgs e las obligaziuns d' ina persuna inculpada valan er per persunas, da las qualas la procedura duai vegnir reaverta suenter ina sistida u suenter ina sentenzia en il senn da l' artitgel 323 u dals artitgels 410-415. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 112
Art. 112 Proceduras penalas cunter interpresas 
^1 En ina procedura penala cunter ina interpresa vegn l' interpresa represchentada tras in' unica persuna ch' è autorisada da represchentar illimitadamain l' interpresa en fatschentas civilas. 
^2 Sche l' interpresa na nominescha betg in tal represchentant entaifer in termin adequat, fixescha la direcziun da la procedura - or dal circul da las persunas ch' èn autorisadas da represchentar l' interpresa en fatschentas civilas - quella persuna che represchenta l' interpresa en la procedura penala. 
^3 Sch' ina inquisiziun penala vegn averta cunter la persuna che represchenta l' interpresa en la procedura penala pervia dal medem fatg u pervia d' in fatg che ha in connex cun tal, sto l' interpresa designar in auter represchentant. Sche necessari fixescha la direcziun da la procedura in' autra persuna sco represchentanta tenor l' alinea 2 u, sch' ina tala na stat betg a disposiziun, ina terza persuna adattada. 
^4 Sch' i vegnan manadas tant ina procedura cunter ina persuna natirala sco er ina procedura cunter ina interpresa pervia dal medem fatg u pervia d' in fatg che ha in connex cun tal, pon vegnir unidas las proceduras. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 113
Art. 113 Posiziun 
^1 La persuna inculpada na sto betg far deposiziuns cunter sasezza. En spezial ha ella il dretg da refusar da far deposiziuns e da cooperar en la procedura penala. Ella sto dentant sa suttametter a las mesiras repressivas previsas da la lescha. 
^2 Sche la persuna inculpada refusescha da cooperar, vegni tuttina cuntinuà cun la procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 114
Art. 114 Capacitad da sa participar a las tractativas 
^1 Ina persuna inculpada è abla da sa participar a las tractativas, sch' ella è corporalmain e spiertalmain en cas da suandar las tractativas. 
^2 En cas d' incapacitad temporara da sa participar a las tractativas vegnan ils acts processuals urgents exequids en preschientscha da la defensiun. 
^3 Sche l' incapacitad da sa participar a las tractativas dura vinavant, vegn la procedura penala suspendida u messa ad acta. Resalvadas restan las disposiziuns spezialas per proceduras cunter ina persuna inculpada ch' è penalmain irresponsabla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 115
Art. 115 
^1 Sco persuna donnegiada vala quella persuna ch' è vegnida violada directamain en ses dretgs tras il malfatg. 
^2 La persuna ch' è autorisada da purtar in plant penal vala en mintga cas sco persuna donnegiada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 116
Art. 116 Noziuns 
^1 Sco victima vala la persuna donnegiada ch' è vegnida violada directamain en sia integritad corporala, sexuala u psichica tras il malfatg. 
^2 Sco confamigliars da la victima valan ses conjugal, ses uffants e ses geniturs sco er persunas che han lioms sumegliants cun la victima. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 117
Art. 117 Posiziun 
^1 La victima ha dretgs particulars, en spezial: 
a. il dretg sin protecziun da la persunalitad ( art. 70 al. 1 lit. a, 74 al. 4, 152 al. 1); 
b. il dretg sin accumpagnament tras ina persuna da confidenza ( art. 70 al. 2, 152 al. 2); 
c. il dretg sin mesiras da protecziun ( art. 152-154); 
d. il dretg da refusar da far deposiziuns ( art. 169 al. 4); 
e. il dretg da survegnir infurmaziuns ( art. 305 e 330 al. 3); 
f. il dretg sin ina cumposiziun speziala da la dretgira ( art. 335 al. 4). 
^2 Sche la victima ha main che 18 onns, vegnan ultra da quai applitgadas las disposiziuns spezialas per proteger sia persunalitad, en spezial concernent: 
a. restricziuns a chaschun da la confruntaziun cun la persuna inculpada ( art. 154 al. 4); 
b. mesiras da protecziun spezialas per interrogaziuns ( art. 154 al. 2-4); 
c. la sistida da la procedura ( art. 319 al. 2). 
^3 Sch' ils confamigliars da la victima fan valair pretensiuns civilas, han els ils medems dretgs sco la victima. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 118
Art. 118 Noziun e premissas 
^1 Sco accusadra privata vala la persuna donnegiada che declera explicitamain ch' ella sa participeschia a la procedura penala sco accusadra penala u privata. 
^2 Il plant penal ha il medem status giuridic sco questa decleranza. 
^3 La decleranza sto vegnir fatga davant in' autoritad da persecuziun penala il pli tard fin a la terminaziun da la procedura preliminara. 
^4 Sche la persuna donnegiada n' ha betg fatg da sai anora ina tala decleranza, la renda la procura publica attenta a questa pussaivladad suenter l' avertura da la procedura preliminara. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 119
Art. 119 Furma e cuntegn da la decleranza 
^1 La persuna donnegiada po far sia decleranza en scrit u - per mauns dal protocol - a bucca. 
^2 En questa decleranza po la persuna donnegiada, en moda cumulativa u alternativa: 
a. pretender che la persuna ch' è responsabla per il malfatg vegnia persequitada e chastiada ( plant penal); 
b. far valair sin via d' adesiun pretensiuns da dretg privat che vegnan deducidas dal malfatg ( plant civil). 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 120
Art. 120 Renunzia e retratga 
^1 La persuna donnegiada po declerar da tut temp en scrit u - per mauns dal protocol - a bucca ch' ella renunzia a ses dretgs. La renunzia è definitiva. 
^2 Sche la renunzia na vegn betg restrenschida expressivamain, cumpiglia ella il plant penal ed il plant civil. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 121
Art. 121 Successiun da dretg 
^1 Sche la persuna donnegiada mora senza avair renunzià a ses dretgs processuals sco accusader privat, vegnan ses dretgs transferids sin ils confamigliars en il senn da l' artitgel 110 alinea 1 CP tenor l' urden da la successiun d' ierta. 
^2 Tgi ch' è entrà tras lescha en ils dretgs da la persuna donnegiada, è mo autorisà da purtar plant civil ed ha mo quels dretgs processuals che sa refereschan directamain a l' execuziun dal plant civil. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 122
Art. 122 Disposiziuns generalas 
^1 Pretensiuns civilas che resultan dal malfatg po la persuna donnegiada far valair sco accusader privat sin via d' adesiun en la procedura penala. 
^2 Il medem dretg han er ils confamigliars da la victima, sch' els fan valair atgnas pretensiuns civilas envers la persuna inculpada. 
^3 Il plant civil daventa pendent tras la decleranza tenor l' artitgel 119 alinea 2 litera b. 
^4 Sche l' accusader privat retira ses plant civil avant la terminaziun da la tractativa principala d' emprima instanza, po el danovamain far valair il plant civil sin via civila. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 123
Art. 123 Quantificaziun e motivaziun 
^1 La pretensiun che vegn fatga valair en il plant civil sto sche pussaivel vegnir quantifitgada en la decleranza tenor l' artitgel 119 e vegnir motivada curtamain en scrit, inditgond ils meds da cumprova appellads. 
^2 La quantificaziun e la motivaziun ston vegnir preschentadas il pli tard en il pledoyer. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 124
Art. 124 Cumpetenza e procedura 
^1 La dretgira che sa fatschenta cun la chaussa penala giuditgescha la pretensiun civila senza resguardar la valur en dispita. 
^2 La persuna inculpada survegn il pli tard en la procedura principala d' emprima instanza la pussaivladad da s' exprimer davart il plant civil. 
^3 Sch' ella renconuscha il plant civil, vegn quai menziunà en il protocol ed en la decisiun che maina a fin la procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 125
Art. 125 Cauziun per ils dretgs envers l' accusader privat 
^1 L' accusader privat, cun excepziun da la victima, ha da prestar - sin dumonda da la persuna inculpada - ina cauziun per sias expensas presumtivas chaschunadas tras las pretensiuns davart l' aspect civil, sche: 
a. ses domicil u sia sedia n' è betg en Svizra; 
b. el para dad esser insolvent, en spezial sch' il concurs è vegnì declerà cunter el, sch' igl ha lieu ina procedura d' accumodament cunter el u sch' igl èn avant maun attests da perdita; 
c. igl è da temair per auters motivs che la pretensiun da la persuna inculpada saja periclitada considerablamain u vegnia impedida intenziunadamain. 
^2 La direcziun da la procedura da la dretgira decida definitivamain davart la pretensiun. Ella fixescha l' autezza da la cauziun sco er in termin per prestar la cauziun. 
^3 La cauziun po vegnir pajada en daner blut u prestada tras ina garanzia d' ina banca u d' ina assicuranza domiciliada en Svizra. 
^4 Pli tard po ella vegnir augmentada, reducida u annullada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 126
Art. 126 Decisiun 
^1 La dretgira decida davart il plant civil ch' è vegnì purtà davant ella, sch' ella declera che la persuna inculpada: 
a. saja culpabla; 
b. saja libra ed ils fatgs èn madirs per la decisiun. 
^2 Il plant civil vegn renvià a la giurisdicziun civila, sche: 
a. la procedura penala vegn messa ad acta u liquidada en la procedura da mandat penal; 
b. l' accusader privat n' ha betg motivà u quantifitgà suffizientamain ses plant; 
c. l' accusader privat na presta betg la cauziun per las pretensiuns da la persuna inculpada; 
d. la persuna inculpada vegn declerada libra, ma ils fatgs n' èn betg madirs per la decisiun. 
^3 Sch' i chaschunass in volumen da lavur sproporziunà da giuditgar cumplettamain la pretensiun civila, po la dretgira decider il plant civil mo da princip ed al renviar dal rest a la giurisdicziun civila. Pretensiuns da pitschna valur vegnan sche pussaivel giuditgadas da la dretgira sezza. 
^4 En cas, nua che victimas èn involvidas, po la dretgira giuditgar l' emprim mo la culpaivladad e l' aspect penal; suenter in' ulteriura tractativa da las partidas giuditgescha la direcziun da la procedura alura en cumpetenza da derschader singul il plant civil, e quai senza resguardar la valur en dispita. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 127
Art. 127 
^1 Per defender lur interess pon la persuna inculpada, l' accusader privat e las autras persunas ch' èn participadas a la procedura nominar in assistent giuridic. 
^2 Las partidas pon nominar duas u dapli persunas sco assistentas giuridicas, sche quai na retardescha betg nuncunvegnentamain la procedura. En quest cas ston ellas designar ina da las assistentas giuridicas sco represchentanta principala ch' è autorisada d' exequir ils acts da represchentanza davant las autoritads penalas; ses domicil vala sco unica adressa da consegna. 
^3 Entaifer ils limits da la lescha e da las reglas professiunalas po l' assistent giuridic defender en la medema procedura ils interess da pliras persunas participadas a la procedura. 
^4 Sco assistent giuridic pon las partidas nominar mintga persuna fidabla ch' è abla d' agir e che ha ina buna reputaziun; resalvadas restan las restricziuns dal dretg d' advocats. 
^5 La defensiun da la persuna inculpada è resalvada als advocats ch' èn autorisads da represchentar partidas davant autoritads giudizialas tenor la Lescha dals 23 da zercladur 2000 davart las advocatas ed ils advocats; resalvadas restan disposiziuns divergentas dals chantuns per la defensiun en la procedura penala per surpassaments. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 128
Art. 128 Posiziun 
Entaifer il limits da la lescha e da las reglas professiunalas è la defensiun suttamessa mo als interess da la persuna inculpada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 129
Art. 129 Defensiun privata 
^1 En mintga procedura penala ed en mintga stadi da la procedura è la persuna inculpada autorisada da surdar sia defensiun ad in assistent giuridic en il senn da l' artitgel 127 alinea 5 ( defensiun privata) u - cun resalva da l' artitgel 130 - da defender sasezza. 
^2 Per exequir la defensiun privata vegni premess in plainpudair en scrit u ina decleranza protocollada da vart da la persuna inculpada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 130
Art. 130 Defensiun obligatorica 
La persuna inculpada sto vegnir defendida, sche: 
a. l' arrest d' inquisiziun inclusiv in' arrestaziun provisorica ha durà passa 10 dis; 
b. ella sto far quint da vegnir chastiada cun in chasti che privescha da la libertad da passa 1 onn u cun ina mesira che privescha da la libertad; 
c. ella na po - pervia da ses stadi corporal u spiertal u per auters motivs - betg defender suffizientamain ses interess processuals e la represchentanza legala n' è betg en cas da far quai; 
d. la procura publica sa preschenta persunalmain davant la dretgira d' emprima instanza u davant la dretgira d' appellaziun; 
e. i vegn exequida ina procedura scursanida ( art. 358-362). 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 131
Art. 131 Procurar la defensiun obligatorica 
^1 Sch' igl è avant maun in cas da defensiun obligatorica, guarda la direcziun da la procedura ch' ina defensiun vegnia nominada immediatamain. 
^2 Sche las premissas d' ina defensiun obligatorica èn ademplidas cur che la procedura vegn iniziada, stoi vegnir procurà per la defensiun suenter l' emprima interrogaziun da la procura publica, en mintga cas dentant avant che l' investigaziun vegnia averta. 
^3 Sche cumprovas èn vegnidas registradas avant ch' in defensur è vegnì nominà, e quai en cas, nua che la defensiun fiss stada visiblamain necessaria, è la registraziun da las cumprovas mo valaivla, sche la persuna inculpada renunzia a la repetiziun da la registraziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 132
Art. 132 Defensiun uffiziala 
^1 La direcziun da la procedura ordinescha ina defensiun uffiziala, sche: 
b. la persuna inculpada n' ha betg ils meds finanzials necessaris e la defensiun s' impona per defender ses interess. 
^2 Per defender ils interess da la persuna inculpada s' impona la defensiun en spezial, sch' i na sa tracta betg d' in cas da bagatella e sch' il cas penal porscha - en reguard effectiv u giuridic - difficultads che la persuna inculpada na fiss betg en cas da dumagnar suletta. 
^3 In cas da bagatella n' è en mintga cas betg pli avant maun, sch' igl è da far quint cun in chasti che privescha da la libertad da passa 4 mais, cun in chasti pecuniar da passa 120 taxas per di u cun lavur d' utilitad publica da passa 480 uras. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 133
Art. 133 Nominaziun da la defensiun uffiziala 
^1 La defensiun uffiziala vegn nominada da la direcziun da la procedura ch' è cumpetenta en il stadi respectiv da la procedura. 
^2 Nominond la defensiun uffiziala resguarda la direcziun da la procedura sche pussaivel ils giavischs da la persuna inculpada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 134
Art. 134 Revocaziun e midada da la defensiun uffiziala 
^1 Sch' il motiv per la defensiun uffiziala croda davent, revochescha la direcziun da la procedura il mandat. 
^2 Sche la relaziun da confidenza tranter la persuna inculpada e sia defensiun uffiziala è disturbada considerablamain u sch' ina defensiun efficazia n' è betg pli garantida per auters motivs, surdat la direcziun da la procedura la defensiun uffiziala ad in' autra persuna. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 135
Art. 135 Indemnisaziun da la defensiun uffiziala 
^1 La defensiun uffiziala vegn indemnisada tenor la tariffa d' advocats da la Confederaziun u da quel chantun, en il qual la procedura penala è vegnida manada. 
^2 La procura publica u la dretgira sentenzianta fixescha l' indemnisaziun a la fin da la procedura. 
^3 Cunter la decisiun d' indemnisaziun po la defensiun uffiziala far recurs: 
a. sche la decisiun è vegnida prendida da la procura publica u da la dretgira d' emprima instanza: tar l' instanza da recurs; 
b. sche la decisiun è vegnida prendida da l' instanza da recurs u da la dretgira d' appellaziun dal chantun: tar il Tribunal penal federal. 
^4 Sche la persuna inculpada vegn sentenziada da surpigliar ils custs da procedura, è ella - uschespert che sias relaziuns economicas permettan quai - obligada: 
a. da restituir l' indemnisaziun a la Confederaziun u al chantun; 
b. da pajar a la defensiun la differenza tranter l' indemnisaziun uffiziala e l' onurari cumplain. 
^5 La pretensiun da la Confederaziun u dal chantun surannescha 10 onns suenter che la decisiun è entrada en vigur. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 136
Art. 136 Premissas 
^1 La direcziun da la procedura conceda dal tuttafatg u per part la giurisdicziun gratuita a l' accusader privat, per che quel possia far valair sias pretensiuns civilas, sche: 
a. l' accusader privat n' ha betg ils meds finanzials necessaris; e 
b. il plant civil na para betg dad esser invan. 
^2 La giurisdicziun gratuita cumpiglia: 
a. la liberaziun da la prestaziun da pajaments anticipads e da cauziuns; 
b. la liberaziun dals custs da procedura; 
c. la nominaziun d' in assistent giuridic, sche quai è necessari per defender ils dretgs da l' accusader privat. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 137
Art. 137 Nominaziun, revocaziun e midada 
La nominaziun, la revocaziun e la midada da l' assistenza giudiziala sa drizzan confurm al senn tenor ils artitgels 133 e 134. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 138
Art. 138 Indemnisaziun e surpigliada dals custs 
^1 L' indemnisaziun da l' assistent giuridic sa drizza confurm al senn tenor l' artitgel 135; resalvada resta la decisiun definitiva davart la surpigliada dals custs da l' assistent giuridic e da quels acts processuals, per ils quals il pajament anticipà era vegnì relaschà. 
^2 Sch' ina indemnisaziun da process vegn concedida a l' accusader privat sin donn e cust da la persuna inculpada, va questa indemnisaziun a la Confederaziun respectivamain al chantun, e quai en la dimensiun dals custs per la giurisdicziun gratuita. 
Art. 139 Princips 
^1 Per chattar la vardad sa servan las autoritads penalas da tut ils meds da cumprova ch' èn adattads tenor il stadi da la scienza e da l' experientscha e ch' èn admissibels dal puntg da vista giuridic. 
^2 Ils fatgs ch' èn irrelevants, evidents, enconuschents a l' autoritad penala u gia cumprovads en moda giuridicamain suffizienta n' èn betg object da la registraziun da cumprovas. 
Art. 140 Metodas scumandadas per registrar las cumprovas 
^1 Meds da sforz, applicaziun da violenza, smanatschas, empermischuns, engions e meds che pon disturbar la capacitad da pensar u la libertad da la voluntad d' ina persuna n' èn betg permess per registrar las cumprovas. 
^2 Talas metodas èn inadmissiblas er alura, sche la persuna pertutgada dat ses consentiment a lur applicaziun. 
Art. 141 Utilisabladad da cumprovas acquistadas en moda illegala 
^1 Cumprovas ch' èn vegnidas registradas violond l' artitgel 140 na dastgan vegnir duvradas en nagin cas. Il medem vala, sche questa lescha designescha ina cumprova sco betg utilisabla. 
^2 Cumprovas che autoritads penalas han registrà en moda chastiabla u violond prescripziuns da valaivladad na dastgan betg vegnir duvradas, nun che lur utilisabladad saja indispensabla per sclerir malfatgs grevs. 
^3 Cumprovas ch' èn vegnidas registradas violond prescripziuns disciplinaras èn utilisablas. 
^4 Sch' ina cumprova che na dastga betg vegnir duvrada tenor l' alinea 2 gidass a registrar in' ulteriura cumprova, na dastga questa cumprova betg vegnir duvrada, sch' ella n' avess betg pudì vegnir registrada senza la registraziun precedenta. 
^5 Las annotaziuns davart cumprovas betg utilisablas vegnan allontanadas da las actas penalas, conservadas separadamain fin che la procedura è terminada cun vigur legala ed alura destruidas. 2. secziun: Interrogaziuns 
Art. 142 Autoritad penala interroganta 
^1 Interrogaziuns vegnan fatgas da la procura publica, da las autoritads penalas per surpassaments e da las dretgiras. La Confederaziun ed ils chantuns fixeschan, en tge dimensiun che collavuraturs da questas autoritads pon far interrogaziuns. 
^2 La polizia po interrogar persunas inculpadas ed infurmaturs. La Confederaziun ed ils chantuns pon fixar appartegnents da la polizia che pon interrogar perditgas per incumbensa da la procura publica. 
Art. 143 Execuziun da l' interrogaziun 
^1 Al cumenzament da l' interrogaziun vegn - en ina lingua ch' ella chapescha - la persuna che duai vegnir interrogada: 
a. dumandada davart sias persunalias; 
b. infurmada davart l' object da la procedura penala e davart la qualitad, en la quala ella vegn interrogada; 
c. sclerida en moda cumplessiva davart ses dretgs e davart sias obligaziuns. 
^2 En il protocol stoi vegnir remartgà che las disposiziuns tenor l' alinea 1 sajan vegnidas observadas. 
^3 L' autoritad penala po far ulteriuras retschertgas davart l' identitad da la persuna che duai vegnir interrogada. 
^4 Ella envida la persuna che duai vegnir interrogada da s' exprimer davart l' object da l' interrogaziun. 
^5 Cun dumondas e cun objecziuns ch' èn formuladas en moda clera tschertga ella da cumplettar las deposiziuns e da sclerir cuntradicziuns. 
^6 La persuna che duai vegnir interrogada fa sias deposiziuns sin basa da sia memoria. Cun il consentiment da la direcziun da la procedura po ella duvrar documents en scrit; quels vegnan mess tar las actas cur che l' interrogaziun è terminada. 
^7 Persunas cun impediments da discurrer e da l' udida vegnan interrogadas en scrit u cun agid d' ina persuna adattada. 
Art. 144 Interrogaziun per conferenza da video 
^1 La procura publica e las dretgiras pon far ina interrogaziun per conferenza da video, sch' i n' è betg pussaivel u sch' igl è pussaivel mo cun gronds sforzs a la persuna che duai vegnir interrogada da cumparair persunalmain. 
^2 Da l' interrogaziun vegnan fatgas tant registraziuns visualas sco er sonoras. 
Art. 145 Rapports en scrit 
L' autoritad penala po envidar ina persuna che duai vegnir interrogada da dar giu in rapport en scrit empè da far l' interrogaziun u per cumplettar l' interrogaziun. 
Art. 146 Interrogaziun da pliras persunas e confruntaziuns 
^1 Las persunas che duain vegnir interrogadas vegnan interrogadas separadamain. 
^2 Las autoritads penalas pon confruntar persunas ina cun l' autra, inclusiv talas che han il dretg da refusar da far deposiziuns. Ils dretgs spezials da la victima restan resalvads. 
^3 Ellas pon obligar persunas ch' èn vegnidas interrogadas e che ston probablamain vegnir confruntadas cun ulteriuras persunas a la terminaziun da la procedura da restar al lieu da l' act processual, fin che la confruntaziun po vegnir realisada. 
^4 La direcziun da la procedura po excluder temporarmain ina persuna da la tractativa, sche: 
a. igl è avant maun ina collisiun d' interess; u 
b. questa persuna sto anc vegnir interrogada en la procedura sco perditga, sco infurmatura u sco experta. 
Art. 147 En general 
^1 Las partidas han il dretg dad esser preschentas, cur che la procura publica e las dretgiras registreschan las cumprovas, e da tschentar dumondas a las persunas interrogadas. La preschientscha da la defensiun tar interrogaziuns da la polizia sa drizza tenor l' artitgel 159. 
^2 Tgi che fa valair ses dretg da participaziun, na po betg deducir da quai il dretg da spustar la registraziun da las cumprovas. 
^3 La partida u ses assistent giuridic po pretender che la registraziun da las cumprovas vegnia repetida, sche l' assistent giuridic u la partida senza assistent giuridic è - per motivs stringents - stada impedida da sa participar a la registraziun da las cumprovas. I po vegnir renunzià da repeter la registraziun da las cumprovas, sche quai fiss collià cun custs e cun sforzs sproporziunads e sch' i po vegnir tegnì quint en autra moda dal dretg da la partida da survegnir attenziun giuridica, en spezial dal dretg da pudair tschentar dumondas. 
^4 Cumprovas ch' èn vegnidas registradas violond las disposiziuns da quest artitgel na dastgan betg vegnir duvradas a disfavur da la partida che n' è betg stada preschenta. 
Art. 148 En la procedura d' assistenza giudiziala 
^1 Sche cumprovas vegnan registradas a l' exteriur en il rom d' ina dumonda d' assistenza giudiziala, è il dretg da participaziun da las partidas ademplì, sch' ellas: 
a. pon formular dumondas per mauns da l' autoritad estra dumandada; 
b. survegnan invista dal protocol suenter che la dumonda d' assistenza giudiziala ch' è liquidada è entrada; e 
c. pon tschentar en scrit dumondas cumplementaras. 
^2 L' artitgel 147 alinea 4 è applitgabel. 
4. secziun: Mesiras da protecziun Art. 149 En general 
^1 Sch' i dat in motiv da supponer ch' ina perditga, in infurmatur, ina persuna inculpada, in expert u in translatur pudess - cooperond a la procedura - exponer sasez u ina persuna ch' è stat cun el en ina relaziun tenor l' artitgel 168 alineas 1-3 ad in privel considerabel per il corp e per la vita u ad in auter dischavantatg grev, prenda la direcziun da la procedura sin dumonda u d' uffizi las mesiras da protecziun adequatas. 
^2 Per quest intent po la direcziun da la procedura restrenscher adequatamain ils dretgs processuals da las partidas, en spezial cun: 
a. garantir l' anonimitad; 
b. far interrogaziuns cun exclusiun da las partidas u da la publicitad; 
c. verifitgar las persunalias cun exclusiun da las partidas u da la publicitad; 
d. modifitgar la cumparsa u la vusch da la persuna che sto vegnir protegida u la mascrar cunter la vesida d' autras persunas; 
e. restrenscher l' invista da las actas. 
^3 La direcziun da la procedura po permetter a la persuna che sto vegnir protegida da sa laschar accumpagnar d' in assistent giuridic u d' ina persuna da confidenza. 
^4 Sch' ina persuna sut 18 onns vegn interrogada sco perditga u sco infurmatura, po la direcziun da la procedura ultra da quai ordinar mesiras da protecziun tenor l' artitgel 154 alineas 2 e 4. 
^5 Tar tut las mesiras da protecziun procura la direcziun da la procedura che l' attenziun giuridica da las partidas, en spezial ils dretgs da defensiun da la persuna inculpada, sajan garantids. 
^6 Sche l' observaziun da sia anonimitad è vegnida garantida a la persuna che sto vegnir protegida, prenda la direcziun da la procedura las mesiras ch' èn adattadas per impedir confusiuns u scumbigls da persunas. 
Art. 150 Garanzia da l' anonimitad 
^1 La direcziun da la procedura po garantir l' anonimitad a la persuna che sto vegnir protegida. 
^2 Entaifer 30 dis suttametta la procura publica la garanzia, ch' ella ha dà, a la dretgira da mesiras repressivas per l' approvaziun; per quest intent sto ella inditgar exactamain tut ils detagls ch' èn necessaris per giuditgar la legalitad. La dretgira da mesiras repressivas decida definitivamain. 
^3 Sche la dretgira da mesiras repressivas refusescha l' approvaziun, na dastgan las cumprovas ch' èn gia vegnidas registradas cun l' anonimitad garantida betg vegnir duvradas. 
^4 In' anonimitad ch' è vegnida approvada u concedida lia tut las autoritads penalas che han da far cun il cas. 
^5 La persuna che sto vegnir protegida po renunziar da tut temp a sia anonimitad. 
^6 La procura publica e la direcziun da la procedura da la dretgira revocheschan la garanzia, sch' il basegn da protecziun è evidentamain scrudà. 
Art. 151 Mesiras per proteger agents secrets 
^1 Agents secrets, als quals l' anonimitad è vegnida garantida, han il dretg che: 
a. lur vaira identitad vegnia tegnida secreta envers mintgin durant tut la procedura e cur ch' ella è terminada, cun excepziun dals commembers da las dretgiras che tractan il cas; 
b. naginas indicaziuns davart la vaira identitad na vegnian registradas en las actas da procedura. 
^2 La direcziun da la procedura prenda las mesiras da protecziun necessarias. 
Art. 152 Mesiras generalas per proteger victimas 
^1 Las autoritads penalas observan ils dretgs persunals da la victima sin tut ils stgalims da la procedura. 
^2 Tar tut ils acts processuals po la victima sa laschar accumpagnar - ultra da ses assistent giuridic - d' ina persuna da confidenza. 
^3 Las autoritads penalas eviteschan ina scuntrada da la victima cun la persuna inculpada, sche la victima pretenda quai. En quest cas tegnan ellas quint en autra moda dal dretg da la persuna inculpada sin attenziun giuridica. En spezial pon ellas interrogar la victima applitgond mesiras da protecziun tenor l' artitgel 149 alinea 2 literas b e d. 
^4 Ina confruntaziun po vegnir ordinada, sche: 
a. il dretg da la persuna inculpada sin attenziun giuridica na po betg vegnir garantì en autra moda; u 
b. in interess predominant da la persecuziun penala la pretenda stringentamain. 
Art. 153 Mesiras spezialas per proteger victimas da malfatgs cunter l' integritad sexuala 
^1 Victimas da malfatgs cunter l' integritad sexuala pon pretender da vegnir interrogadas d' ina persuna da la medema schlattaina. 
^2 Ina confruntaziun cun la persuna inculpada dastga vegnir ordinada cunter la voluntad da la victima mo, sch' il dretg da la persuna inculpada sin attenziun giuridica na po betg vegnir garantì en autra moda. 
Art. 154 Mesiras spezialas per proteger uffants sco victimas 
^1 Sco uffant en il senn da quest artitgel vala la victima ch' è pli giuvna che 18 onns il mument da l' interrogaziun u da la confruntaziun. 
^2 L' emprima interrogaziun da l' uffant sto avair lieu uschè svelt sco pussaivel. 
^3 L' autoritad po excluder la persuna da confidenza da la procedura, sche quella pudess influenzar l' uffant en moda determinanta. 
^4 Sch' ins po percorscher che l' interrogaziun u la confruntaziun pudess chaschunar ina greva chargia psichica per l' uffant, valan las suandantas reglas: 
a. Ina confruntaziun cun la persuna inculpada dastga vegnir ordinada mo, sche l' uffant pretenda explicitamain la confruntaziun u sch' il dretg da la persuna inculpada sin attenziun giuridica na po betg vegnir garantì en autra moda. 
b. L' uffant na dastga per regla betg vegnir interrogà dapli che duas giadas durant tut la procedura. 
c. Ina segunda interrogaziun dastga vegnir fatga mo, sche las partidas n' han betg pudì exequir lur dretgs a chaschun da l' emprima interrogaziun u sch' ina tala è inevitabla en l' interess da las investigaziuns u da l' uffant. Sche pussaivel vegn la segunda interrogaziun fatga da quella persuna che ha fatg l' emprima interrogaziun. 
d. Las interrogaziuns vegnan fatgas d' in uffiziant d' interrogaziun ch' è vegnì scolà per quest intent en preschientscha d' in spezialist. Sch' i na vegn betg fatga ina confruntaziun, vegnan fatgas tant registraziuns visualas sco er sonoras da las interrogaziuns. 
e. Las partidas exequeschan lur dretgs tras la persuna che fa l' interrogaziun. 
f. La persuna che fa l' interrogaziun ed il spezialist menziuneschan lur observaziuns spezialas en in rapport. 
Art. 155 Mesiras per proteger persunas cun in disturbi psichic 
^1 Interrogaziuns da persunas cun in disturbi psichic vegnan restrenschidas a quai ch' è necessari; interrogaziuns multiplas vegnan evitadas. 
^2 La direcziun da la procedura po incumbensar autoritads penalas u socialas cun l' interrogaziun u engaschar per l' interrogaziun confamigliars, autras persunas da confidenza u experts. 
Art. 156 Mesiras per proteger persunas ordaifer ina procedura 
La Confederaziun ed ils chantuns pon prevair mesiras per proteger persunas ordaifer ina procedura. 2. chapitel: Interrogaziun da la persuna inculpada 
Art. 157 Princip 
^1 Las autoritads penalas pon interrogar la persuna inculpada sin tut ils stgalims da la procedura penala davart ils malfatgs che la vegnan reproschads. 
^2 En quest connex la dattan ellas la pussaivladad da s' exprimer en moda cumplessiva davart quests malfatgs. 
Art. 158 Infurmaziuns a chaschun da l' emprima interrogaziun 
^1 La polizia u la procura publica renda attenta la persuna inculpada al cumenzament da l' emprima interrogaziun en ina lingua ch' ella chapescha che: 
a. i saja vegnida introducida ina procedura preliminara cunter ella e tge malfatgs ch' èn l' object da la procedura; 
b. ella possia refusar da far deposiziuns u da cooperar; 
c. ella haja il dretg da nominar ina defensiun u eventualmain da dumandar ina defensiun uffiziala; 
d. ella possia pretender in translatur. 
^2 Sche questas infurmaziuns na vegnan betg dadas, na pon ils resultats da las interrogaziuns betg vegnir duvrads. 
Art. 159 Interrogaziuns polizialas en la procedura d' investigaziun 
^1 A chaschun d' interrogaziuns polizialas ha la persuna inculpada il dretg che sia defensiun saja preschenta e possia tschentar dumondas. 
^2 A chaschun d' interrogaziuns polizialas d' ina persuna ch' è arrestada provisoricamain ha quella ultra da quai il dretg da contactar libramain sia defensiun. 
^3 Sche quests dretgs vegnan fatgs valair, na dat quai nagin dretg da spustar l' interrogaziun. 
Art. 160 Interrogaziun d' ina persuna inculpada confessanta 
Sche la persuna inculpada confessa, examineschan la procura publica e la dretgira la credibladad da ses confess e la dumondan da descriver pli precisamain las circumstanzas dal malfatg. 
Art. 161 Scleriment da las relaziuns persunalas en la procedura preliminara 
La procura publica interroghescha la persuna inculpada davart sias relaziuns persunalas mo, sch' ins sto far quint cun in' accusaziun u cun in mandat penal u sche quai è necessari per auters motivs. 
1. secziun: Disposiziuns generalas Art. 162 Noziun 
Ina perditga è ina persuna che n' è betg participada al malfatg, che po far deposiziuns che servan a sclerir il malfatg e che n' è betg infurmatura. 
Art. 163 Abilitad da dar perditga ed obligaziun da dar perditga 
^1 Abla da dar perditga è ina persuna ch' è pli veglia che 15 onns e ch' è abla da giuditgar en quai che reguarda l' object da l' interrogaziun. 
^2 Mintga persuna ch' è abla da dar perditga è obligada da dar perditga e da dir la vardad; resalvà resta il dretg da refusar da dar perditga. 
Art. 164 Scleriments davart la perditga 
^1 La vita precedenta e las relaziuns persunalas d' ina perditga vegnan sclerids mo, uschenavant che quai è necessari per examinar sia credibladad. 
^2 Sch' i dat dubis davart l' abilitad da giuditgar da la perditga u sch' igl èn avant maun indizis per disturbis psichics, po la direcziun da la procedura ordinar in' expertisa ambulanta da la perditga, sche l' impurtanza da la procedura penala e da la testimonianza giustifitgescha quai. 
Art. 165 Obligaziun da la perditga da taschair 
^1 Renviond a la smanatscha da chasti da l' artitgel 292 CP po l' autoritad interroganta obligar ina perditga da taschair davart l' interrogaziun intenziunada u realisada e davart ses object. 
^2 L' obligaziun vegn limitada areguard il temp. 
^3 Questa ordinaziun po vegnir colliada cun la citaziun da la perditga. 
Art. 166 Interrogaziun da la persuna donnegiada 
^1 La persuna donnegiada vegn interrogada sco perditga. 
^2 Resalvada resta l' interrogaziun sco infurmatura tenor l' artitgel 178. 
Art. 167 Indemnisaziun 
La perditga ha il dretg da survegnir ina indemnisaziun adequata per la perdita da gudogn e per las expensas. 
Art. 138 Indemnisaziun e surpigliada dals custs 
^1 Refusar da dar perditga pon: 
a. il conjugal da la persuna inculpada u tgi che maina facticamain ina communitad da vita cun quella; 
b. tgi che ha uffants cuminaivels cun la persuna inculpada; 
c. ils parents u ils quinads en lingia directa da la persuna inculpada; 
d. ils fragliuns ed ils mezs fragliuns da la persuna inculpada sco er il conjugal d' in fragliun u d' in mez fragliun; 
e. ils fragliuns ed ils mezs fragliuns da la persuna ch' è maridada cun la persuna inculpada sco er il conjugal d' in fragliun u d' in mez fragliun; 
f. ils geniturs da tgira, ils uffants confidads ed ils uffants tratgs si sco fragliuns da la persuna inculpada; 
g. la persuna nominada sco avugada, sco consulenta u sco assistenta da la persuna inculpada. 
^2 Il dretg da refusar da dar perditga tenor l' alinea 1 literas a ed f exista vinavant, er sche la lètg vegn schliada u sche la relaziun da tgira n' exista betg pli en ina famiglia da tgira. 
^3 Il partenadi registrà ha il medem status sco la lètg. 
^4 Il dretg da refusar da dar perditga scroda, sche: 
a. la procedura penala sa referescha ad in malfatg tenor ils artitgels 111-113, 122, 124, 140, 184, 185, 187, 189, 190 u 191 CP; e 
b. il malfatg è stà drizzà cunter ina persuna, cun la quala la perditga ha ina relaziun tenor ils alineas 1-3. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 169
Art. 169 Dretg da refusar da dar perditga per proteger sasez u per proteger ses proxims 
^1 Ina persuna po refusar da dar perditga, sch' ella engrevgiass sasezza uschè ferm cun sia deposiziun ch' ella: 
a. pudess vegnir fatga responsabla tenor il dretg penal; 
b. pudess vegnir fatga responsabla tenor il dretg civil, e sche l' interess da protecziun predominescha l' interess da la persecuziun penala. 
^2 Il dretg da refusar da dar perditga exista er alura, sche la persuna engrevgiass cun sia deposiziun ses proxims en il senn da l' artitgel 168 alineas 1-3; resalvà resta l' artitgel 168 alinea 4. 
^3 Ina persuna po refusar da dar perditga, sch' ella sezza u sche ses proxims en il senn da l' artitgel 168 alineas 1-3 vegnan - pervia da sia deposiziun - smanatschada d' in privel considerabel per il corp e per la vita u d' in auter dischavantatg grev che na po betg vegnir impedì cun mesiras da protecziun. 
^4 Ina victima d' in malfatg cunter l' integritad sexuala po refusar en mintga cas da respunder dumondas che pertutgan sia sfera intima. 
Art. 170 Dretg da refusar da dar perditga sin basa d' in secret d' uffizi 
^1 Funcziunaris en il senn da l' artitgel 110 alinea 3 CP sco er commembers d' autoritads pon refusar da dar perditga davart secrets ch' als èn vegnids confidads en lur qualitad uffiziala u ch' els han percepì exequind lur uffizi. 
^2 Els ston far ina deposiziun, sch' els èn vegnids autorisads en scrit da lur autoritad superiura da far la deposiziun. 
^3 L' autoritad superiura conceda l' autorisaziun da far la deposiziun, sche l' interess da chattar la vardad predominescha l' interess da mantegnair il secret. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 171
Art. 171 Dretg da refusar da dar perditga sin basa d' in secret professiunal 
^1 Spirituals, advocats, defensurs, notars, advocats da patenta, medis, dentists, chiropratichers, apotechers, spendreras, psicologs sco er lur persunal auxiliar pon refusar da dar perditga davart secrets ch' als èn vegnids confidads pervia da lur professiun u ch' els han percepì exequind questa professiun. 
^2 Els ston far ina deposiziun, sch' els: 
a. èn suttamess ad in' obligaziun d' annunzia; u 
b. èn vegnids deliberads tenor l' artitgel 321 alinea 2 CP da l' obligaziun da mantegnair il secret, e quai dal titular dal secret u en scrit dal post cumpetent. 
^3 L' autoritad penala resguarda er il secret professiunal, sch' il titular dal secret è vegnì deliberà da l' obligaziun da mantegnair il secret, sch' el fa valair vardaivlamain che l' interess da mantegnair ses secret predomineschia l' interess da chattar la vardad. 
^4 La Lescha dals 23 da zercladur 2000 davart las advocatas ed ils advocats resta resalvada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 172
Art. 172 Protecziun da las funtaunas dals collavuraturs da las medias 
^1 Persunas che s' occupan professiunalmain da la publicaziun d' infurmaziuns en la part redacziunala d' in medium che cumpara regularmain sco er lur persunal auxiliar pon refusar da dar perditga davart l' identitad d' in autur u davart il cuntegn e davart las funtaunas da lur infurmaziuns. 
^2 Els ston far ina deposiziun, sche: 
a. la perditga è necessaria per salvar ina persuna d' in privel direct per il corp e per la vita; 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 173
Art. 173 Dretg da refusar da dar perditga en cas d' ulteriuras obligaziuns da mantegnair in secret 
^1 Tgi che sto mantegnair secrets professiunals tenor ina da las suandantas disposiziuns, sto far sia deposiziun mo, sche l' interess da chattar la vardad predominescha l' interess da mantegnair il secret: 
a. artitgel 321 CP1; 
b. artitgel 139 alinea 3 dal Cudesch civil svizzer; 
c. artitgel 2 da la Lescha federala dals 9 d' october 1981 davart ils posts da cussegliaziun per dumondas da gravidanza; 
d. artitgel 11 da la Lescha dals 23 da mars 2007 davart l' agid a victimas; 
e. artitgel 3c alinea 4 da la Lescha da narcotics dals 3 d' october 1951. 
^2 Titulars d' auters secrets protegids tras lescha èn obligads da far ina deposiziun. La direcziun da la procedura als po deliberar da l' obligaziun da dar perditga, sch' els pon far valair vardaivlamain che l' interess da mantegnair il secret predomineschia l' interess da chattar la vardad. 
Art. 174 Decisiun davart l' admissibladad dal dretg da refusar da dar perditga 
^1 Davart l' admissibladad dal dretg da refusar da dar perditga decida: 
a. en la procedura preliminara: l' autoritad interroganta; 
b. suenter che l' accusaziun è vegnida fatga: la dretgira. 
^2 La perditga po pretender immediatamain suenter che la decisiun è vegnida communitgada che l' instanza da recurs giuditgeschia la decisiun. 
^3 Fin a la decisiun da l' instanza da recurs ha la perditga il dretg da refusar da dar perditga. 
Art. 175 Execuziun dal dretg da refusar da dar perditga 
^1 La perditga po da tut temp far valair ses dretg da refusar da dar perditga u revocar sia renunzia da tal. 
^2 Deposiziuns ch' ina perditga ha fatg suenter ch' ella è vegnida infurmada davart il dretg da refusar da dar perditga pon vegnir duvradas sco cumprova er en cas che la perditga fa valair pli tard ses dretg da refusar da dar perditga u revochescha la renunzia al dretg da refusar da dar perditga. 
Art. 176 Dretg da refusar da dar perditga nungiustifitgà 
^1 Tgi che refusescha da dar perditga senza ch' el haja il dretg da far quai, po vegnir chastià cun ina multa disciplinara u po vegnir obligà da pajar ils custs e las indemnisaziuns ch' èn vegnids chaschunads tras sia refusaziun. 
^2 Sche la perditga ch' è obligada da dar perditga insista sin sia refusaziun, vegn ella - renviond a l' artitgel 292 CP - intimada anc ina giada da far sia deposiziun. Sch' ella refusescha anc ina giada da dar perditga, vegn averta ina procedura penala. 3. secziun: Interrogaziun da perditgas 
Art. 177 
^1 Al cumenzament da mintga interrogaziun renda l' autoritad interroganta attenta la perditga a las obligaziuns da dar perditga e da dir la vardad ed a la chastiabladad d' ina perditga faussa tenor l' artitgel 307 CP. Sche questa indicaziun vegn tralaschada, è l' interrogaziun nunvalaivla. 
^2 Al cumenzament da l' emprima interrogaziun dumonda l' autoritad interroganta la perditga davart las relaziuns ch' ella ha cun las partidas sco er davart autras circumstanzas che pudessan esser impurtantas per sia credibladad. 
^3 Ella renda attenta la perditga a ses dretgs da refusar da dar perditga, uschespert ch' ella vesa tals dretgs sin basa da l' interrogaziun u da las actas. Sche quest renviament vegn tralaschà e sche la perditga fa valair posteriuramain ses dretg da refusar da dar perditga, na po l' interrogaziun betg vegnir duvrada. 
4. chapitel: Infurmaturs Art. 178 Noziun 
Sco infurmatur vegn interrogà tgi che: 
a. è sa constituì sco accusader privat; 
b. n' ha anc betg cumplenì 15 onns il mument da l' interrogaziun; 
c. n' è betg en cas da chapir l' object da l' interrogaziun pervia da l' abilitad da giuditgar restrenschida; 
d. na po - senza esser sez inculpà - betg vegnir exclus sco delinquent u sco participant dal malfatg che duai vegnir sclerì u d' in auter malfatg che ha in connex cun quest malfatg; 
e. sto vegnir interrogà sco persuna cuninculpada davart in malfatg che na vegn betg incriminà ad ella sezza; 
f. è inculpà en in' autra procedura pervia d' in malfatg che stat en in connex cun il malfatg che duai vegnir sclerì; 
g. è vegnì u pudess vegnir designà sco represchentant da l' interpresa en ina procedura penala ch' è drizzada cunter questa interpresa, sco er ses collavuraturs. 
Art. 179 Infurmaturs tar interrogaziuns da la polizia 
^1 La polizia interroghescha ina persuna sco infurmatura, sche quella na vegn betg en dumonda sco persuna inculpada. 
^2 Resalvada resta l' interrogaziun sco perditga tenor l' artitgel 142 alinea 2. 
Art. 180 Posiziun 
^1 Ils infurmaturs tenor l' artitgel 178 literas b-g n' èn betg obligads da far deposiziuns; per els valan confurm al senn las disposiziuns davart l' interrogaziun da persunas inculpadas. 
^2 L' accusader privat ( art. 178 lit. a) è obligà da far deposiziuns davant la procura publica, davant las dretgiras sco er davant la polizia che l' interroghescha per incumbensa da la procura publica. Dal rest èn applitgablas confurm al senn las disposiziuns davart las perditgas, cun excepziun da l' artitgel 176. 
Art. 181 Interrogaziun 
^1 Al cumenzament da l' interrogaziun renda l' autoritad interroganta attent l' infurmatur a sia obligaziun da dar perditga u a ses dretgs da refusar da far deposiziuns u da dar perditga. 
^2 Infurmaturs ch' èn obligads da far deposiziuns u che sa decleran pronts da far ina deposiziun renda ella attents a las consequenzas penalas pussaivlas, sch' ellas inculpeschan faussamain insatgi, sch' ellas mainan en errur la giustia u sch' ellas favuriseschan insatgi. 
5. chapitel: Experts Art. 182 Premissas per consultar in expert 
La procura publica e las dretgiras consulteschan in u plirs experts, sch' ellas n' han betg las enconuschientschas e las abilitads spezialas ch' èn necessarias per constatar u per giuditgar ils fatgs. 
Art. 183 Pretensiuns a l' expert 
^1 Sco experts pon vegnir nominadas persunas natiralas che possedan las enconuschientschas e las abilitads spezialas necessarias en il sectur spezial respectiv. 
^2 Per tscherts secturs pon la Confederaziun ed ils chantuns prevair experts permanents u experts uffizials. 
^3 Per experts valan ils motivs da recusaziun tenor l' artitgel 56. 
Art. 184 Nominaziun ed incumbensa 
^1 La direcziun da la procedura nominescha l' expert. 
^2 Ella al conceda ina incumbensa en scrit; quella cuntegna: 
a. la designaziun da l' expert; 
b. eventualmain la remartga che l' expert possia engaschar ulteriuras persunas sut sia responsabladad per elavurar l' expertisa; 
c. las dumondas formuladas en moda precisa; 
d. il termin per consegnar l' expertisa; 
e. il renviament a l' obligaziun da l' expert e da sias eventualas persunas auxiliaras da mantegnair secret il cuntegn da l' incumbensa; 
f. il renviament a las consequenzas penalas d' ina expertisa faussa tenor l' artitgel 307 CP. 
^3 La direcziun da la procedura dat ordavant la pussaivladad a las partidas da s' exprimer davart l' expert e davart las dumondas e da far atgnas propostas en chaussa. En cas d' analisas da labor po ella desister da quai, en spezial, sch' i sa tracta d' eruir la concentraziun d' alcohol en il sang u il grad da purezza da substanzas, da cumprovar narcotics en il sang u da far in profil dal DNA. 
^4 Ensemen cun l' incumbensa surdat ella a l' expert las actas ed ils objects ch' èn necessaris per far l' expertisa. 
^5 Ella po revocar da tut temp ina incumbensa e nominar novs experts, sche quai è en l' interess da la chaussa penala. 
^6 Avant che conceder l' incumbensa po ella pretender in preventiv dals custs. 
^7 Sche l' accusader privat pretenda in' expertisa, po la direcziun da la procedura colliar la concessiun da l' incumbensa cun la cundiziun che l' accusader privat prestia in pajament anticipà dals custs. 
Art. 185 Elavuraziun da l' expertisa 
^1 L' expert è persunalmain responsabel per l' expertisa. 
^2 La direcziun da la procedura po envidar l' expert ad acts processuals e l' autorisar da far dumondas a las persunas che duain vegnir interrogadas. 
^3 Sche l' expert è da l' avis che las actas stoppian vegnir agiuntadas, fa el ina proposta correspundenta a la direcziun da la procedura. 
^4 L' expert po far sez retschertgas simplas che stattan en in stretg connex cun l' incumbensa e convocar persunas per quest intent. Quellas ston dar suatientscha a la convocaziun. Sch' ellas refuseschan da cumparair, pon ellas vegnir manadas da la polizia davant l' expert. 
^5 En cas da retschertgas tras l' expert pon la persuna inculpada ed - en la dimensiun da lur dretg da refusaziun - persunas che han il dretg da refusar da far deposiziuns u da dar perditga, refusar da cooperar u da far deposiziuns. Al cumenzament da la retschertga renda l' expert attentas las persunas pertutgadas a quest dretg. 
Art. 186 Ospitalisaziun per far in' expertisa 
^1 La procura publica e las dretgiras pon ordinar l' ospitalisaziun d' ina persuna inculpada, sche quai è necessari per elavurar in' expertisa medicinala. 
^2 La procura publica pretenda l' ospitalisaziun tar la dretgira da mesiras repressivas, sche la persuna inculpada respectiva na sa chatta betg gia en arrest d' inquisiziun. La dretgira da mesiras repressivas decida definitivamain en chaussa en ina procedura en scrit. 
^3 Sch' i sa mussa durant la procedura giudiziala ch' ina ospitalisaziun saja necessaria per obtegnair in' expertisa, decida la dretgira respectiva definitivamain en chaussa en ina procedura en scrit. 
^4 La dimora a l' ospital vegn messa a quint al chasti. 
^5 Dal rest sa drizzan l' ospitalisaziun per far in' expertisa confurm al senn tenor las prescripziuns davart l' arrest d' inquisiziun e davart l' arrest da segirezza. 
Art. 187 Furma da l' expertisa 
^1 L' expert consegna l' expertisa en scrit. Sche ulteriuras persunas èn stadas participadas a l' elavuraziun, ston vegnir numnads lur num sco er la funcziun ch' ellas avevan tar l' elavuraziun da l' expertisa. 
^2 La direcziun da la procedura po ordinar che l' expertisa vegnia consegnada a bucca ubain ch' ina expertisa ch' è vegnida consegnada en scrit vegnia declerada u cumplettada a bucca; en quest cas èn applitgablas las prescripziuns davart l' interrogaziun da perditgas. 
Art. 188 Posiziun da las partidas 
La direcziun da la procedura renda enconuschenta a las partidas l' expertisa ch' è vegnida consegnada en scrit e fixescha in termin per prender posiziun. 
Art. 189 Cumplettaziun e correctura da l' expertisa 
D' uffizi u sin dumonda d' ina partida lascha la direcziun da la procedura cumplettar u curreger l' expertisa dal medem expert u nominescha ulteriurs experts, sche: 
a. l' expertisa n' è betg cumpletta u betg clera; 
b. plirs experts divergeschan considerablamain in da l' auter en lur conclusiuns; u 
c. i dat dubis davart la correctadad da l' expertisa. 
Art. 190 Indemnisaziun 
L' expert ha il dretg da vegnir indemnisà en moda adequata. 
Art. 191 Negligientscha da las obligaziuns 
Sch' in expert n' ademplescha betg sias obligaziuns u na las ademplescha betg a temp, po la direcziun da la procedura: 
a. chastiar el cun ina multa disciplinara; 
b. revocar l' incumbensa senza indemnisar la lavur ch' è vegnida prestada fin a quel mument. 6. chapitel: Meds da cumprova materials 
Art. 192 Objects da cumprova 
^1 Las autoritads penalas mettan ils originals dals objects da cumprova tar las actas, e quai en moda cumpletta. 
^2 Da documents e d' ulteriuras registraziuns vegnan fatgas copias, sche quai basta per ils intents da la procedura. Las copias ston sche necessari vegnir legalisadas. 
^3 En il rom da las prescripziuns davart l' invista da las actas pon las partidas prender invista dals objects da cumprova 
Art. 193 Inspecziun 
^1 La procura publica, las dretgiras ed, en cas simpels, la polizia inspecziuneschan al lieu objects, localitads ed andaments ch' èn impurtants per giuditgar ils fatgs, che na stattan però betg directamain a disposiziun sco objects da cumprova. 
^2 Mintga persuna ha da tolerar l' inspecziun e da conceder l' access necessari als participants. 
^3 Sch' i sto vegnir mess pe en chasas, en abitaziuns u en autras localitads che n' èn betg generalmain accessiblas, observan las autoritads las disposiziuns che valan per la perquisiziun da chasas. 
^4 Cun agid da registraziuns visualas u sonoras, da plans, da dissegns u da descripziuns ubain en autra moda vegnan las inspecziuns documentadas per las actas. 
^5 La direcziun da la procedura po ordinar che: 
a. auters acts processuals vegnian transferids al lieu da l' inspecziun; 
b. l' inspecziun vegnia colliada cun ina reconstrucziun dal malfatg u cun ina confruntaziun; en quest cas èn la persuna inculpada, las perditgas ed ils infurmaturs obligads da sa participar a questa inspecziun; lur dretgs da refusar da far deposiziuns restan resalvads. 
Art. 194 Utilisaziun d' actas d' autras proceduras 
^1 La procura publica e las dretgiras pon duvrar actas d' autras proceduras, sche quai è necessari per cumprovar ils fatgs u per giuditgar la persuna inculpada. 
^2 Autoritads administrativas e giudizialas mettan a disposiziun lur actas per laschar prender invista, nun che interess publics u privats da mantegnair il secret s' opponian a quai. 
^3 Conflicts tranter autoritads dal medem chantun decida l' instanza da recurs dal chantun respectiv, tals tranter autoritads da differents chantuns u tranter autoritads chantunalas ed autoritads federalas il Tribunal penal federal. 
Art. 195 Dumonda da rapports e d' infurmaziuns 
^1 Las autoritads penalas dumondan rapports uffizials ed attests dal medi davart andaments che pudessan avair ina impurtanza en la procedura penala. 
^2 Per sclerir las relaziuns persunalas da la persuna inculpada dumondan la procura publica e las dretgiras infurmaziuns davart chastis precedents e davart la reputaziun e consulteschan ulteriurs rapports utils en chaussa d' uffizis e da persunas privatas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 196
Art. 196 Noziun 
Mesiras repressivas èn acts processuals da las autoritads penalas che intervegnan en ils dretgs fundamentals da las persunas pertutgadas e che servan: 
a. a segirar cumprovas; 
b. a garantir la preschientscha da persunas durant la procedura; 
c. a garantir l' execuziun da la decisiun finala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 197
Art. 197 Princips 
^1 Mesiras repressivas pon vegnir prendidas mo, sche: 
a. ellas èn previsas da la lescha; 
b. igl è avant maun in suspect suffizient ch' i saja vegnì commess in malfatg; 
c. las finamiras che vegnan prendidas en mira cun talas na pon betg vegnir cuntanschidas cun mesiras main severas; 
d. l' impurtanza dal malfatg giustifitgescha la mesira repressiva. 
^2 Mesiras repressivas che intervegnan en ils dretgs fundamentals da persunas betg inculpadas ston vegnir applitgadas cun retegnientschas spezialas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 198
Art. 198 Cumpetenza 
^1 Mesiras repressivas pon vegnir ordinadas: 
a. da la procura publica; 
b. da las dretgiras, en cas urgents la direcziun da la procedura; 
c. da la polizia en ils cas ch' èn previs da la lescha. 
^2 La Confederaziun ed ils chantuns pon resalvar la cumpetenza da la polizia d' ordinar e da prender mesiras repressivas ad appartegnents da la polizia che han in tschert grad u ina tscherta funcziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 199
Art. 199 Communicaziun da l' ordinaziun 
Sch' ina mesira repressiva sto vegnir ordinada en scrit e sch' ella na sto betg vegnir tegnida secreta, vegn consegnada a las persunas ch' èn pertutgadas directamain - cunter ina quittanza - ina copia dal cumond e d' in eventual protocol d' execuziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 200
Art. 200 Diever da violenza 
Per far valair las mesiras repressivas dastga - sco ultim med - vegnir duvrada violenza; quella sto tegnair quint dal princip da proporziunalitad. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 201
Art. 201 Furma e cuntegn 
^1 Las citaziuns da la procura publica, da las autoritads penalas per surpassaments e da las dretgiras vegnan relaschadas en scrit. 
^2 Ella cuntegnan: 
a. la designaziun da l' autoritad penala citanta e da las persunas che vegnan ad exequir l' act processual; 
b. la designaziun da la persuna citada e da la qualitad, en la quala ella duai sa participar a l' act processual; 
c. il motiv da la citaziun, nun che l' intent da l' inquisiziun scumondia questa infurmaziun; 
d. il lieu, la data e las uras che la persuna citada sto cumparair; 
e. il cumond da vegnir persunalmain; 
f. il renviament a las consequenzas giuridicas en cas d' ina absenza nunperstgisada; 
g. la data da l' emissiun da la citaziun; 
h. la suttascripziun da la persuna citanta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 202
Art. 202 Termin 
^1 Citaziuns vegnan consegnadas: 
a. en la procedura preliminara: almain 3 dis avant l' act processual; 
b. en la procedura davant dretgira: almain 10 dis avant l' act processual. 
^2 Citaziuns publicas vegnan publitgadas almain 1 mais avant l' act processual. 
^3 Cun fixar il termin vegni tegnì quint commensuradamain da la disponibladad da la persuna citada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 203
Art. 203 Excepziuns 
^1 Ina citaziun po vegnir relaschada en in' autra furma che quella prescritta e cun termins pli curts: 
a. en cas urgents; u 
b. cun il consentiment da la persuna che duai vegnir citada, 
^2 Tgi che sa chatta al lieu da l' act processual u en arrest, po vegnir interrogà immediatamain e senza citaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 204
Art. 204 Accumpagnament liber 
^1 Sch' i ston vegnir citadas persunas che sa chattan a l' exteriur, po la procura publica u la direcziun da la procedura garantir ad ellas in accumpagnament liber. 
^2 Persunas, a las qualas è vegnì garantì in accumpagnament liber, na pon betg vegnir arrestadas u suttamessas ad autras mesiras che restrenschan la libertad en Svizra per acts u per condemnaziuns che dateschan dal temp avant ch' ellas èn partidas da la Svizra. 
^3 L' accumpagnament liber po vegnir collià cun cundiziuns. En quest cas ston las persunas pertutgadas vegnir rendidas attentas al fatg che l' accumpagnament liber extinguia, sch' ellas cuntrafetschian a las cundiziuns ch' èn colliadas cun l' accumpagnament liber. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 205
Art. 205 Obligaziun da sa preschentar, impediment e negligientscha 
^1 Tgi che vegn cità d' ina autoritad penala ha da dar suatientscha a la citaziun. 
^2 Tgi ch' è impedì da dar suatientscha ad ina citaziun, sto communitgar quai immediatamain a l' autoritad citanta; el sto motivar ed - uschenavant che quai è pussaivel - cumprovar l' impediment. 
^3 Per motivs impurtants po ina citaziun vegnir revocada. La revocaziun ha in effect pir, cur ch' ella è vegnida communitgada a la persuna citada. 
^4 Tgi che na dat nunperstgisadamain betg suatientscha ad ina citaziun da la procura publica, da l' autoritad penala per surpassaments u da la dretgira u tgi che dat memia tard suatientscha ad ina tala citaziun, po vegnir chastià cun ina multa disciplinara e po ultra da quai vegnir manà da la polizia davant l' autoritad respectiva. 
^5 Resalvadas restan las disposiziuns davart la procedura contumaziala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 206
Art. 206 Citaziuns da vart da la polizia 
^1 En la procedura poliziala d' investigaziun po la polizia citar persunas per las interrogar, per constatar lur identitad u per las suttametter ad in tractament dal servetsch d' identificaziun, e quai senza resguardar furmas spezialas e termins. 
^2 Tgi che na dat betg suatientscha ad ina citaziun da vart da la polizia po vegnir manà davant l' autoritad cumpetenta, sche questa mesira è vegnida smanatschada en scrit a la persuna citada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 207
Art. 207 Premissas e cumpetenza 
^1 Ina persuna po vegnir manada da la polizia davant in' autoritad, sche: 
a. ella n' ha betg dà suatientscha ad ina citaziun; 
b. i sto vegnir supponì sin basa d' indizis concrets ch' ella na vegnia betg a dar suatientscha ad ina citaziun; 
c. igl è indispensabel ch' ella cumparia immediatamain - en cas da proceduras pervia da crims e pervia da delicts - en l' interess da la procedura; 
d. ella vegn suspectada urgentamain d' avair commess in crim u in delict ed i ston vegnir supponids motivs d' arrest. 
^2 Ch' ina persuna vegnia manada davant in' autoritad vegn ordinà da la direcziun da la procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 208
Art. 208 Furma da l' ordinaziun 
^1 Sch' ina persuna duai vegnir manada davant in' autoritad, sto l' ordinaziun respectiva vegnir fatga en scrit. En cas urgents po ella vegnir fatga a bucca; ella sto dentant vegnir confermada posteriuramain en scrit. 
^2 Il cumond cuntegna las medemas indicaziuns sco la citaziun ed ultra da quai explicitamain l' autorisaziun da la polizia da duvrar sche necessari violenza per exequir il cumond sco er da pudair metter pe en chasas, en abitaziuns ed en autras localitads che n' èn betg generalmain accessiblas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 209
Art. 209 Proceder 
^1 La polizia exequescha il cumond da manar ina persuna davant in' autoritad cun prender uschè bler resguard da la persuna pertutgada sco pussaivel. 
^2 Ella preschenta a la persuna pertutgada il cumond da la manar davant in' autoritad e la maina davant l' autoritad respectiva, e quai immediatamain u sin il temp che vegn numnà en il cumond. 
^3 L' autoritad infurmescha la persuna ch' è vegnida manada davant ella immediatamain ed en ina lingua che questa persuna chapescha davart il motiv, pertge ch' ella è vegnida manada davant ella, exequescha ils acts processuals e la relascha alura immediatamain, nun che l' autoritad pretendia l' ordinaziun da l' arrest d' inquisiziun u da l' arrest da segirezza. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 210
Art. 210 Princips 
^1 La procura publica, las autoritads penalas per surpassaments e las dretgiras pon laschar publitgar persunas, da las qualas la dimora n' è betg enconuschenta e da las qualas la preschientscha en la procedura è necessaria, per eruir il lieu da dimora. En cas urgents po la polizia ordinar ina publicaziun da sai anor. 
^2 Ina persuna inculpada po vegnir publitgada per l' arrestar e per la manar davant in' autoritad, sch' ella vegn suspectada urgentamain d' avair commess in crim u in delict e sch' i ston vegnir supponids motivs d' arrest. 
^3 Sche la procura publica, l' autoritad penala per surpassaments u la dretgira n' ordinescha nagut auter, è la polizia cumpetenta per far la publicaziun. 
^4 Ils alineas 1 e 3 valan confurm al senn per la tschertga d' objects e da valurs da facultad. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 211
Art. 211 Cooperaziun da la publicitad 
^1 La publicitad po vegnir supplitgada da cooperar tar la tschertga. 
^2 La Confederaziun ed ils chantuns pon relaschar disposiziuns, tenor las qualas persunas privatas pon vegnir remuneradas per avair cooperà cun success tar la tschertga. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 212
Art. 212 Princips 
^1 La persuna inculpada resta en libertad. Ella dastga vegnir suttamessa a mesiras repressivas che priveschan da la libertad mo en il rom da las disposiziuns da questa lescha. 
^2 Mesiras repressivas che priveschan da la libertad ston vegnir abolidas, uschespert che: 
a. lur premissas n' èn betg pli ademplidas 
b. la durada, ch' è previsa da questa lescha u ch' è vegnida permessa d' ina dretgira, è scadida; u 
c. mesiras da cumpensaziun permettan da cuntanscher la medema finamira. 
^3 L' arrest d' inquisiziun e l' arrest da segirezza na dastgan betg durar pli ditg ch' il chasti previsibel che privescha da la libertad. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 213
Art. 213 Metter pe en localitads 
^1 Sch' igl è necessari - per fermar u per arrestar ina persuna - da metter pe en chasas, en abitaziuns u en autras localitads che n' èn betg generalmain accessiblas, ston vegnir observadas las disposiziuns davart la perquisiziun da chasas. 
^2 Sch' i nascha in privel dal retard, po la polizia metter pe en localitads er senza in cumond da perquisiziun da la chasa. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 214
Art. 214 Infurmaziun 
^1 Sch' ina persuna vegn arrestada provisoricamain u sch' ella vegn messa en arrest d' inquisiziun u en arrest da segirezza, infurmescha l' autoritad penala cumpetenta immediatamain: 
a. ses confamigliars; 
b. sin ses giavisch ses patrun u la represchentanza estra ch' è responsabla per ella. 
^2 I vegn desistì d' infurmar las persunas e l' autoritad tenor l' alinea 1, sche l' intent d' inquisiziun scumonda quai u sche la persuna pertutgada refusescha quai explicitamain. 
^3 Sche las mesiras repressivas che priveschan da la libertad mettan en difficultads ina persuna ch' è dependenta da la persuna arrestada, infurmescha l' autoritad penala las autoritads socialas cumpetentas. 
^4 La victima vegn orientada davart l' ordinaziun e davart l' annullaziun da l' arrest d' inquisiziun e da l' arrest da segirezza sco er davart la fugia da la persuna inculpada, nun ch' ella haja renunzià explicitamain da vegnir orientada. L' autoritad po renunziar d' orientar davart l' annullaziun da l' arrest, sche la persuna inculpada vegniss exponida ad in privel serius tras questa infurmaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 215
Art. 215 Fermanza poliziala 
^1 En l' interess dal scleriment d' in malfatg po la polizia fermar e sche necessari manar ina persuna al post da polizia per: 
a. constatar sia identitad; 
b. l' interrogar curtamain; 
c. sclerir, sch' ella ha commess in malfatg; 
d. sclerir, sch' ella u sche objects che sa chattan en ses possess vegnan tschertgads. 
^2 Ella po obligar la persuna fermada: 
a. d' inditgar sias persunalias; 
b. da preschentar ils document d' identitad; 
c. da mussar las chaussas ch' ella maina cun sai; 
d. d' avrir recipients u vehichels. 
^3 Ella po dumandar persunas privatas da la sustegnair per fermar ina persuna. 
^4 Sch' i sto vegnir supponì sin basa d' indizis concrets ch' i vegnian commess malfatgs en in tschert lieu u ch' i sa trategnian là persunas inculpadas, po la polizia bloccar l' access a quest lieu e fermar las persunas che sa trategnan là. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 216
Art. 216 Dretg da persecuziun 
^1 En cas urgents ha la polizia il dretg da persequitar ina persuna inculpada sin il territori d' ina autra vischnanca, d' in auter chantun ed, en il rom da contracts internaziunals, a l' exteriur e da la fermar là. 
^2 Sche la persuna fermada duai alura vegnir arrestada, vegn ella surdada immediatamain a l' autoritad ch' è cumpetenta al lieu, nua che la persuna è vegnida fermada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 217
Art. 217 Tras la polizia 
^1 La polizia è obligada d' arrestar provisoricamain e da manar al post da polizia ina persuna: 
a. ch' ella ha tschiffà en flagranti tar in crim u tar in delict u chattà immediatamain suenter ch' ella ha commess in crim u in delict; 
b. ch' è publitgada per l' arrestaziun. 
^2 Ella po arrestar provisoricamain e manar al post da polizia ina persuna che vegn suspectada - sin basa d' investigaziuns u d' autras infurmaziuns fidadas - d' avair commess in crim u in delict. 
^3 Ella po arrestar provisoricamain e manar al post da polizia ina persuna ch' ella ha tschiffà en flagranti tar in surpassament u ch' ella ha chattà immediatamain suenter ch' ella ha commess in surpassament, sche: 
a. la persuna na dat betg enconuschent sias persunalias; 
b. la persuna na viva betg en Svizra e na presta betg immediatamain ina cauziun per la multa previsa; 
c. l' arrestaziun è necessaria per impedir la persuna da commetter ulteriurs surpassaments. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 218
Art. 218 Tras persunas privatas 
^1 Sche l' agid da la polizia na po betg vegnir obtegnì ad ura, han persunas privatas il dretg d' arrestar provisoricamain ina persuna, sche: 
a. ellas han tschiffà questa persuna en flagranti tar in crim u tar in delict u chattà immediatamain suenter ch' ella ha commess in crim u in delict; 
b. la publicitad è vegnida dumandada da cooperar tar la tschertga da questa persuna. 
^2 Tar l' arrestaziun dastgan persunas privatas applitgar violenza mo a norma da l' artitgel 200. 
^3 Persunas arrestadas ston vegnir surdadas a la polizia uschè svelt sco pussaivel. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 219
Art. 219 Proceder da la polizia 
^1 Suenter l' arrestaziun constatescha la polizia immediatamain l' identitad da la persuna arrestada, infurmescha quella en ina lingua che quella chapescha davart ils motivs da l' arrestaziun e la renviescha en il senn da l' artitgel 158 a ses dretgs. Alura infurmescha ella immediatamain la procura publica davart l' arrestaziun. 
^2 Suenter interroghescha ella la persuna arrestada - applitgond l' artitgel 159 - davart il suspect ch' è avant maun cunter ella e fa immediatamain ils scleriments ch' èn adattads per confermar u per refutar il suspect d' avair commess in malfatg ed ils ulteriurs motivs d' arrest. 
^3 Sch' i resulta dals scleriments ch' ils motivs d' arrest n' existan betg u betg pli, lascha ella immediatamain liber la persuna arrestada. Sch' ils scleriments conferman il suspect d' avair commess in malfatg ed in motiv d' arrest, maina ella la persuna immediatamain davant la procura publica. 
^4 La persuna arrestada vegn en mintga cas laschada libra u manada davant la procura publica il pli tard suenter 24 uras; sche la persuna è vegnida fermada avant ch' ella è vegnida arrestada, sto la durada da la fermanza vegnir attribuida a quest termin. 
^5 Sche la polizia ha arrestà provisoricamain ina persuna en il senn da l' artitgel 217 alinea 3 e sche la persuna duai vegnir tegnida en fermanza pli ditg che 3 uras, sto quai vegnir ordinà d' appartegnents da la polizia che han l' autorisaziun da la Confederaziun u dal chantun per far quai. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 220
Art. 220 Noziuns 
^1 L' arrest d' inquisiziun cumenza cun sia ordinaziun tras la dretgira da mesiras repressivas e finescha cun l' entrada da l' accusaziun tar la dretgira d' emprima instanza, cun il cumenzament anticipà d' ina sancziun che privescha da la libertad u cun la relaschada da la persuna inculpada durant l' inquisiziun. 
^2 Sco arrest da segirezza vala l' arrest durant il temp tranter l' entrada da l' acta d' accusaziun tar la dretgira d' emprima instanza e la vigur legala da la sentenzia, il cumenzament d' ina sancziun che privescha da la libertad u la relaschada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 221
Art. 221 Premissas 
^1 L' arrest d' inquisiziun e l' arrest da segirezza èn mo admissibels, sche la persuna vegn inculpada urgentamain d' avair commess in crim u in delict e sch' i sto vegnir temì seriusamain ch' ella: 
a. sa retiria tras fugia da la procedura penala u da la sancziun previsa; 
b. influenzeschia persunas e sfalsifitgeschia meds da cumprova per cumprometter uschia da chattar la vardad; u 
c. pericliteschia considerablamain la segirezza d' autras persunas cun commetter crims u delicts grevs, suenter ch' ella ha commess gia pli baud malfatgs analogs. 
^2 In arrest è er admess, sch' i sto vegnir temì seriusamain ch' ina persuna realiseschia propi sia smanatscha da commetter in crim grev. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 222
Art. 222 Meds legals 
La persuna arrestada po contestar decisiuns davart l' ordinaziun, davart la prolungaziun e davart l' annullaziun da l' arrest d' inquisiziun e da l' arrest da segirezza tar l' instanza da recurs. L' artitgel 233 resta resalvà. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 223
Art. 223 Contacts cun la defensiun en la procedura d' arrest 
^1 En la procedura d' arrest po la defensiun esser preschenta a las interrogaziuns da la persuna inculpada ed ad ulteriuras registraziuns da las cumprovas. 
^2 En la procedura d' arrest davant la procura publica e davant las dretgiras po la persuna inculpada contactar da tut temp en scrit u a bucca la defensiun, e quai senza vegnir survegliada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 224
Art. 224 Procedura d' arrest davant la procura publica 
^1 La procura publica interroghescha immediatamain la persuna inculpada e la dat la pussaivladad da s' exprimer davart il suspect d' avair commess in malfatg e davart ils motivs d' arrest. Ella retschertga immediatamain quellas cumprovas ch' èn adattadas e senz' auter disponiblas per confermar u per refutar il suspect d' avair commess in malfatg ed ils motivs d' arrest. 
^2 Sch' il suspect d' avair commess in malfatg ed ils motivs d' arrest sa conferman, pretenda la procura publica immediatamain da la dretgira da mesiras repressivas, il pli tard dentant entaifer 48 uras dapi l' arrestaziun, d' ordinar l' arrest d' inquisiziun u ina mesira da cumpensaziun. Ella inoltrescha sia pretensiun en scrit, la motivescha curtamain ed agiunta las actas essenzialas. 
^3 Sch' ella renunzia da pretender l' arrest, decretescha ella da laschar immediatamain liber la persuna arrestada. Sch' ella pretenda ina mesira da cumpensaziun, prenda ella las mesiras da segirezza necessarias. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 225
Art. 225 Procedura d' arrest davant la dretgira da mesiras repressivas 
^1 La dretgira da mesiras repressivas fixescha immediatamain suenter l' entrada da la pretensiun da la procura publica ina tractativa betg publica cun la procura publica, cun la persuna inculpada e cun sia defensiun; ella po obligar la procura publica da sa participar a questa tractativa. 
^2 Sin dumonda conceda ella a la persuna inculpada ed a la defensiun ordavant invista da las actas che stattan a sia disposiziun. 
^3 Tgi che manca giustifitgadamain a la tractativa po inoltrar giavischs en scrit u renviar ad anteriuras inoltraziuns. 
^4 La dretgira da mesiras repressivas retschertga las cumprovas ch' èn immediatamain disponiblas e ch' èn adattadas per confermar u per refutar il suspect d' avair commess in malfatg ubain ils motivs d' arrest. 
^5 Sche la persuna inculpada renunzia explicitamain ad ina tractativa, decida la dretgira da mesiras repressivas en ina procedura en scrit sin basa da la pretensiun da la procura publica e da las inoltraziuns da la persuna inculpada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 226
Art. 226 Decisiun da la dretgira da mesiras repressivas 
^1 La dretgira da mesiras repressivas decida immediatamain, il pli tard però entaifer 48 uras dapi l' entrada da la pretensiun. 
^2 Ella communitgescha immediatamain sia decisiun a la procura publica, a la persuna inculpada ed a sia defensiun a bucca u, en cas ch' els èn absents, en scrit. Alura las trametta ella ina curta motivaziun en scrit. 
^3 Sch' ella ordinescha in arrest d' inquisiziun, renda ella attenta la persuna inculpada ch' ella possia far da tut temp ina dumonda da vegnir relaschada or da l' arrest. 
^4 En sia decisiun po ella: 
a. fixar la durada maximala da l' arrest d' inquisiziun; 
b. incumbensar la procura publica d' exequir tscherts acts d' inquisiziun; 
c. ordinar mesiras da cumpensaziun empè da l' arrest d' inquisiziun. 
^5 Sch' ella n' ordinescha betg l' arrest d' inquisiziun, vegn la persuna inculpada immediatamain laschada libra. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 227
Art. 227 Dumonda da prolungar l' arrest 
^1 Sche la durada da l' arrest d' inquisiziun ch' è vegnida fixada da la dretgira da mesiras repressivas scada, po la procura publica far ina dumonda per prolungar l' arrest d' inquisiziun. Sche la dretgira da mesiras repressivas n' ha betg limità la durada da l' arrest d' inquisiziun, sto questa dumonda vegnir fatga avant che 3 mais d' arrest d' inquisiziun èn passads. 
^2 La procura publica inoltrescha la dumonda motivada en scrit a la dretgira da mesiras repressivas il pli tard 4 dis avant la scadenza da la durada da l' arrest ed agiunta las actas essenzialas. 
^3 La dretgira da mesiras repressivas dat a la persuna inculpada ed a sia defensiun la pussaivladad da prender invista da las actas che la stattan a disposiziun e da prender posiziun en scrit davart la dumonda entaifer 3 dis. 
^4 Ella po ordinar che l' arrest d' inquisiziun vegnia prolungà provisoricamain fin ch' ella ha prendì sia decisiun. 
^5 La dretgira da mesiras repressivas decida il pli tard entaifer 5 dis suenter che la posiziun è entrada respectivamain suenter ch' il termin menziunà en l' alinea 3 è scadì. Ella po incumbensar la procura publica da far tscherts acts d' inquisiziun ubain ordinar mesiras da cumpensaziun. 
^6 Per regla vegn la procedura fatga en scrit, ma la dretgira da mesiras repressivas po ordinar ina tractativa; quella n' è dentant betg publica. 
^7 La prolungaziun da l' arrest d' inquisiziun vegn mintgamai permessa per maximalmain 3 mais, en cas excepziunals per maximalmain 6 mais. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 228
Art. 228 Dumonda da vegnir relaschà or da l' arrest 
^1 La persuna inculpada po inoltrar tar la procura publica da tut temp ina dumonda da vegnir relaschada or da l' arrest, saja quai en scrit u - per mauns dal protocol - a bucca; resalvà resta l' alinea 5. La dumonda sto vegnir motivada curtamain. 
^2 Sche la procura publica accepta la dumonda, relascha ella la persuna inculpada immediatamain da l' arrest. Sch' ella na vul betg acceptar la dumonda, transmetta ella quella - ensemen cun las actas e cun ina posiziun motivada - a la dretgira da mesiras repressivas, e quai il pli tard 3 dis suenter che la dumonda è entrada. 
^3 La dretgira da mesiras repressivas trametta la posiziun a la persuna inculpada ed a sia defensiun e fixescha in termin da 3 dis per la replica. 
^4 La dretgira da mesiras repressivas decida il pli tard entaifer 5 dis suenter che la replica è entrada respectivamain suenter ch' il termin menziunà en l' alinea 3 è scadì en ina tractativa betg publica. Sche la persuna inculpada renunzia explicitamain ad ina tractativa, po la decisiun er vegnir relaschada en scrit. Dal rest è applitgabel l' artitgel 226 alineas 2-5 confurm al senn. 
^5 En sia decisiun po la dretgira da mesiras repressivas fixar in termin da maximalmain 1 mais, durant il qual la persuna inculpada na po betg far ina dumonda da relaschada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 229
Art. 229 Decisiun davart l' ordinaziun da l' arrest da segirezza 
^1 Sin ina dumonda en scrit da la procura publica decida la dretgira da mesiras repressivas davart l' ordinaziun da l' arrest da segirezza, sche la persuna inculpada sa chatta gia en arrest d' inquisiziun. 
^2 Sch' i resultan motivs d' arrest pir suenter che l' accusaziun è vegnida fatga, fa la direcziun da la procedura da la dretgira d' emprima instanza - applitgond l' artitgel 224 confurm al senn - ina procedura d' arrest da segirezza e pretenda da la dretgira da mesiras repressivas d' ordinar l' arrest da segirezza. 
^3 La procedura davant la dretgira da mesiras repressivas sa drizza: 
a. confurm al senn tenor ils artitgels 225 e 226, sche la persuna inculpada na sa chatta betg gia en arrest d' inquisiziun; 
b. confurm al senn tenor l' artitgel 227, sche la persuna inculpada sa chatta gia en arrest d' inquisiziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 230
Art. 230 Relaschada or da l' arrest da segirezza durant la procedura d' emprima instanza 
^1 Durant la procedura d' emprima instanza pon la persuna inculpada e la procura publica far ina dumonda da vegnir relaschà respectivamain da relaschar or da l' arrest. 
^2 La dumonda sto vegnir drizzada a la direcziun da la procedura da la dretgira d' emprima instanza. 
^3 Sche la direcziun da la procedura accepta la dumonda, relascha ella la persuna inculpada immediatamain or da l' arrest. Sch' ella na vul betg acceptar la dumonda, la transferescha ella a la dretgira da mesiras repressivas per laschar decider. 
^4 Cun il consentiment da la procura publica po la direcziun da la procedura da la dretgira d' emprima instanza er ordinar sezza la relaschada or da l' arrest. Sche la procura publica na dat betg ses consentiment, decida la dretgira da mesiras repressivas. 
^5 Dal rest valan las disposiziuns da l' artitgel 228 confurm al senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 231
Art. 231 Arrest da segirezza suenter la sentenzia d' emprima instanza 
^1 La dretgira d' emprima instanza decida en sia sentenzia, sch' ina persuna inculpada duai vegnir messa u tegnida en arrest da segirezza: 
a. per segirar l' execuziun dal chasti u da las mesiras; 
b. en vista a la procedura d' appellaziun. 
^2 Sche la persuna inculpada ed arrestada vegn declerada per nunculpanta e sche la dretgira d' emprima instanza ordinescha da la laschar libra, po la procura publica pretender tar la dretgira d' emprima instanza per mauns da la direcziun da la procedura da la dretgira d' appellaziun che l' arrest da segirezza vegnia cuntinuà. En quest cas resta la persuna respectiva en arrest, fin che la direcziun da la procedura da la dretgira d' appellaziun ha prendì sia decisiun. La direcziun da la procedura da la dretgira d' appellaziun decida davart la pretensiun da la procura publica entaifer 5 dis dapi che la pretensiun è vegnida fatga. 
^3 Sch' ina appellaziun vegn retratga, decida la dretgira d' emprima instanza, sche la durada da l' arrest suenter la sentenzia duai vegnir messa a quint. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 232
Art. 232 Arrest da segirezza durant ina procedura davant la dretgira d' appellaziun 
^1 Sch' i resultan motivs d' arrest pir durant ina procedura davant la dretgira d' appellaziun, lascha la direcziun da la procedura da la dretgira d' appellaziun immediatamain manar davant sai la persuna che sto vegnir messa en arrest e la taidla. 
^2 Ella decida entaifer 48 uras dapi che la persuna inculpada è vegnida manada davant ella; questa decisiun n' è betg contestabla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 233
Art. 233 Dumonda da vegnir relaschà or da l' arrest durant ina procedura davant la dretgira d' appellaziun 
La direcziun da la procedura da la dretgira d' appellaziun decida entaifer 5 dis davart dumondas da vegnir relaschà or da l' arrest; questa decisiun n' è betg contestabla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 234
Art. 234 Stabiliment d' arrest 
^1 L' arrest d' inquisiziun e l' arrest da segirezza vegnan exequids per regla en stabiliments d' arrest ch' èn resalvads a quest intent e che servan ultra da quai mo a l' execuziun da chastis curts che priveschan da la libertad. 
^2 Sche quai è inditgà per motivs medicinals, po l' autoritad chantunala cumpetenta collocar la persuna arrestada en in ospital u en ina clinica psichiatrica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 235
Art. 235 Execuziun da l' arrest 
^1 La persuna arrestada na dastga betg vegnir restrenschida en sia libertad persunala dapli che quai ch' i vegn pretendì dal motiv da l' arrest sco er da l' urden e da la segirezza en il stabiliment d' arrest. 
^2 Ils contacts tranter la persuna arrestada ed autras persunas ston vegnir permess da la direcziun da la procedura. Visitas han lieu sche necessari sut surveglianza. 
^3 La direcziun da la procedura controllescha la posta che entra e che sorta, cun excepziun da la correspundenza cun autoritads da surveglianza e cun autoritads penalas. Durant l' arrest da segirezza po ella surdar questa incumbensa a la procura publica. 
^4 La persuna arrestada po avair contact liber cun la defensiun, senza ch' il cuntegn vegnia controllà. Sch' igl exista in suspect motivà ch' i vegnia fatg abus da quai, po la direcziun da la procedura restrenscher - cun approvaziun da la dretgira da mesiras repressivas - il contact liber per in tschert temp; ella communitgescha la restricziun ordavant a la persuna arrestada ed a la defensiun. 
^5 Ils chantuns reglan ils dretgs e las obligaziuns da las persunas arrestadas, lur pussaivladads da far recurs, las mesiras disciplinaras sco er la surveglianza sur dals stabiliments d' arrest. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 236
Art. 236 Execuziun anticipada da chastis e da mesiras 
^1 La direcziun da la procedura po permetter a la persuna inculpada da cumenzar anticipadamain cun l' expiaziun da chastis u da mesiras che priveschan da la libertad, sch' il stadi da la procedura permetta quai. 
^2 Sche l' accusaziun è gia vegnida fatga, dat la direcziun da la procedura la pussaivladad a la procura publica da prender posiziun. 
^3 La Confederaziun ed ils chantuns pon prescriver che l' execuziun anticipada da mesiras stoppia vegnir approvada da las autoritads d' execuziun. 
^4 Cun entrar en il stabiliment executiv cumenza la persuna inculpada cun l' expiaziun da ses chasti u da sia mesira; a partir da quest mument è ella suttamessa al reschim d' execuziun, nun che l' intent da l' arrest d' inquisiziun u da l' arrest da segirezza s' opponia a quai. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 237
Art. 237 Disposiziuns generalas 
^1 Empè da l' arrest d' inquisiziun u da l' arrest da segirezza ordinescha la dretgira cumpetenta ina u pliras mesiras main severas, sch' ellas adempleschan la medema finamira sco l' arrest. 
^2 Mesiras da cumpensaziun èn en spezial: 
a. la prestaziun d' ina cauziun; 
b. la bloccada da documents d' identitad e d' autras scrittiras; 
c. la cundiziun u il scumond da sa trategnair en in tschert lieu u en ina tscherta chasa; 
d. la cundiziun da s' annunziar regularmain tar in uffizi; 
e. la cundiziun da pratitgar ina lavur regulara; 
f. la cundiziun da sa suttametter ad in tractament medicinal u ad ina controlla; 
g. il scumond d' avair contact cun tschertas persunas. 
^3 Per survegliar talas mesiras da cumpensaziun po la dretgira ordinar ch' i vegnian duvrads apparats tecnics e che quels vegnian fixads vi da la persuna che sto vegnir survegliada. 
^4 L' ordinaziun e la contestaziun da mesiras da cumpensaziun sa drizzan confurm al senn tenor las prescripziuns davart l' arrest d' inquisiziun e davart l' arrest da segirezza. 
^5 La dretgira po revocar da tut temp las mesiras da cumpensaziun, ordinar autras mesiras da cumpensaziun ubain l' arrest d' inquisiziun u l' arrest da segirezza, sche novas circumstanzas pretendan quai u sche la persuna inculpada n' ademplescha betg las cundiziuns che l' èn vegnidas imponidas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 238
Art. 238 Prestaziun d' ina cauziun 
^1 Sch' igl exista il privel che la persuna inculpada fugia, po la dretgira cumpetenta prescriver ch' i vegnia pajà in import en daners per segirar che la persuna inculpada saja da tut temp preschenta als acts processuals u sa suttamettia ad ina sancziun che privescha da la libertad. 
^2 La cauziun sa drizza tenor la grevezza dals acts chastiabels che vegnan renfatschads a la persuna inculpada e tenor sias relaziuns persunalas. 
^3 La cauziun po vegnir pajada en daner blut u tras ina garanzia d' ina banca u d' ina assicuranza domiciliada en Svizra. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 239
Art. 239 Restituziun da la cauziun 
^1 La cauziun vegn deliberada, sche: 
a. il motiv da l' arrest è crudà davent; 
b. la procedura penala è vegnida terminada cun vigur legala tras ina sistida u tras in acquittament; 
c. la persuna inculpada ha cumenzà ad expiar la sancziun che privescha da la libertad. 
^2 Sche la cauziun pajada da la persuna inculpada vegn restituida, po ella vegnir duvrada per pajar ils chastis pecuniars, las multas, ils custs e las indemnisaziuns ch' èn vegnids imponids a la persuna inculpada. 
^3 Davart la deliberaziun decida l' autoritad, davant la quala la chaussa è pendenta u è stada pendenta sco ultim. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 240
Art. 240 Scadenza da la cauziun 
^1 Sch' ina persuna inculpada sa sustira da la procedura u da l' execuziun d' ina mesira che privescha da la libertad, scroda la cauziun a la Confederaziun u al chantun, dal qual la dretgira l' ha ordinà. 
^2 Sch' ina terza persuna ha pajà la cauziun, po l' autoritad desister d' al laschar scrudar, sche la terza persuna ha dà ad ura las infurmaziuns che avessan pussibilità da tschiffar la persuna inculpada. 
^3 Davart la scrudada da la cauziun decida l' autoritad, davant la quala la chaussa è pendenta u è stada pendenta sco ultim. 
^4 Ina cauziun scrudada vegn duvrada - applitgond tenor il senn l' artitgel 73 CP - per cuvrir las pretensiuns da las persunas donnegiadas ed, en cas ch' i resta in surpli, per cuvrir ils chastis pecuniars, las multas ed ils custs da procedura. In eventual ulteriur surpli scroda a la Confederaziun u al chantun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 241
Art. 241 Ordinaziun 
^1 Perquisiziuns ed inspecziuns vegnan ordinadas en in cumond en scrit. En cas urgents pon ellas vegnir ordinadas a bucca; ellas sto dentant vegnir confermadas posteriuramain en scrit. 
^2 Il cumond designescha: 
a. las persunas, las localitads, ils objects u las registraziuns che ston vegnir perquirids u inspectads; 
b. l' intent da la mesira; 
c. las autoritads u las persunas ch' èn incumbensadas da far las perquisiziuns u las inspecziuns. 
^3 Sch' i resulta in privel dal retard, po la polizia ordinar che las chavorgias e las averturas betg visiblas dal corp vegnian inspectadas e far senza cumond perquisiziuns; ella infurmescha immediatamain en chaussa l' autoritad penala cumpetenta. 
^4 La polizia po perquirir ina persuna fermada u arrestada, en spezial per garantir la segirezza da persunas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 242
Art. 242 Realisaziun 
^1 Las autoritads u las persunas ch' èn incumbensadas da realisar las mesiras fan las preparativas da segirezza ch' èn adattadas per cuntanscher las finamiras da las mesiras. 
^2 Ellas pon scumandar a persunas da s' allontanar durant la perquisiziun u durant l' inspecziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 243
Art. 243 Chats casuals 
^1 Fastizs u objects ch' èn vegnids scuvrids casualmain e che na stattan betg en in connex cun il malfatg che sto vegnir sclerì, che renvieschan dentant ad in auter malfatg, vegnan mess en salv. 
^2 Ils objects vegnan transferids a la direcziun da la procedura ensemen cun in rapport; quella decida davart l' ulteriur proceder. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 244
Art. 244 Princip 
^1 Chasas, abitaziuns ed autras localitads che n' èn betg generalmain accessiblas dastgan vegnir perquiridas mo cun il consentiment da la persuna autorisada. 
^2 Il consentiment da la persuna autorisada n' è betg necessaria, sch' i sto vegnir supponì che: 
a. persunas tschertgadas sajan preschentas; 
b. fastizs dal malfatg ubain objects e valurs da facultad che ston vegnir sequestrads sajan avant maun; 
c. i vegnian commess malfatgs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 245
Art. 245 Realisaziun 
^1 Las persunas ch' èn incumbensadas da far la perquisiziun mussan al cumenzament da la mesira il cumond da perquirir la chasa. 
^2 Ils possessurs preschents da las localitads che ston vegnir perquiridas ston assister a la perquisiziun da la chasa. Sch' els èn absents, sto sche pussaivel vegnir clamà in commember maioren da la famiglia u in' autra persuna adattada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 246
Art. 246 Princip 
Documents, registraziuns sonoras, registraziuns visualas ed autras registraziuns, purtaders da datas sco er indrizs per elavurar e per arcunar infurmaziuns dastgan vegnir perquirids, sch' i sto vegnir supponì ch' els cuntegnian infurmaziuns ch' èn suttamessas a la sequestraziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 247
Art. 247 Realisaziun 
^1 Il possessur po ordavant prender posiziun davart il cuntegn da las registraziuns. 
^2 Per controllar il cuntegn da las registraziuns, en spezial per zavrar registraziuns che han in cuntegn protegì, pon vegnir engaschads spezialists. 
^3 Il possessur po metter a disposiziun a l' autoritad penala copias da registraziuns e stampats d' infurmaziuns arcunadas, sche quai basta per la tractativa. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 248
Art. 248 Sigillaziun 
^1 Registraziuns ed objects che na dastgan - tenor las indicaziuns dal possessur - betg vegnir perquirids u sequestrads pervia d' in dretg da refusar da far deposiziuns u da dar perditga ubain per auters motivs ston vegnir sigillads e na dastgan betg vegnir consultads u duvrads da las autoritads penalas. 
^2 Sche l' autoritad penala na fa betg ina dumonda da dissigillar questas registraziuns e quests objects entaifer 20 dis, vegnan las registraziuns ed ils objects sigillads returnads a la persuna autorisada. 
^3 Sch' ella fa la dumonda da dissigillaziun, decida entaifer 1 mais definitivamain: 
a. en la procedura preliminara: la dretgira da mesiras repressivas; 
b. en ils auters cas: la dretgira, davant la quala il cas è pendent. 
^4 Per examinar il cuntegn da las registraziuns e dals objects po vegnir engaschà in spezialist. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 249
Art. 249 Princip 
Persunas ed objects dastgan vegnir perquirids senza consentiment mo, sch' i sto vegnir supponì che fastizs dal malfatg u objects e valurs da facultad che ston vegnir sequestrads possian vegnir chattads. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 250
Art. 250 Realisaziun 
^1 La perquisiziun da persunas cumpiglia la controlla da la vestgadira, dals objects, dals recipients e dals vehichels che las persunas han cun sai, da la surfatscha dal corp sco er da las averturas dal corp e da las chavorgias dal corp visiblas. 
^2 Perquisiziuns che pertutgan las parts intimas da las persunas pertutgadas vegnan fatgas da persunas da la medema schlattaina u d' in medi, nun che la mesira na supportia nagin retard. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 251
Art. 251 Princip 
^1 L' inspecziun d' ina persuna cumpiglia l' inspecziun da ses stadi corporal u spiertal. 
^2 La persuna inculpada po vegnir inspectada per: 
a. constatar ils fatgs; 
b. sclerir, sch' ella è abla da surpigliar la responsabladad per il malfatg, da suandar las tractativas e d' expiar l' arrest. 
^3 Intervenziuns en l' integritad corporala da la persuna inculpada pon vegnir ordinadas, sch' ellas na chaschunan betg dolurs spezialas e na pericliteschan betg la sanadad. 
^4 Envers ina persuna betg inculpada èn inspecziuns ed intervenziuns en l' integritad corporala cunter sia voluntad ultra da quai mo admessas, sch' ellas èn indispensablas per sclerir in malfatg tenor ils artitgels 111-113, 122, 124, 140, 184, 185, 187, 189, 190 u 191 CP. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 252
Art. 252 Realisaziun vi dal corp 
Inspecziuns da persunas ed intervenziuns en l' integritad corporala vegnan fatgas d' in medi u d' ina autra persuna medicinala spezialisada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 253
Art. 253 Mortoris extraordinaris 
^1 Sch' i dat en cas d' in mortori indizis per ina mort betg natirala, en spezial per in malfatg, u sche l' identitad da la bara n' è betg enconuschenta, ordinescha la procura publica ina inspecziun da la bara tras in medi expert per sclerir la moda e maniera da la mort u per identifitgar la bara. 
^2 Sch' i na resultan tras l' inspecziun da la bara nagins indizis per in malfatg e sche l' identitad da la persuna morta è clera, deliberescha la procura publica la bara per la sepultura. 
^3 Cas cuntrari ordinescha la procura publica da metter en segirezza la bara e da far ulteriuras inspecziuns tras ina instituziun da la medischina legala, sche necessari in' autopsia. Ella po retegnair la bara u parts da la bara, uschenavant che l' intent da l' inspecziun pretenda quai. 
^4 Ils chantuns fixeschan tge persunas medicinalas ch' èn obligadas d' annunziar mortoris extraordinaris a las autoritads penalas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 254
Art. 254 Exhumaziun 
Sch' i para dad esser necessari per sclerir in malfatg, po vegnir ordinà ch' ina bara sepulida vegnia exhumada u ch' ina urna da tschendra vegnia averta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 255
Art. 255 Premissas en general 
^1 Per sclerir in crim u in delict po vegnir prendida in' emprova e fatg in profil dal DNA: 
a. da la persuna inculpada; 
b. d' autras persunas, en spezial da victimas u da persunas che dastgan entrar en il lieu dal malfatg, uschenavant che quai è necessari per distinguer il material biologic che deriva dad ellas da tal da la persuna inculpada; 
c. da persunas mortas; 
d. da material biologic ch' è relevant per il malfatg. 
^2 La polizia po ordinar che: 
a. emprovas vegnian prendidas da persunas en moda betg invasiva; 
b. in profil dal DNA vegnia fatg or da material biologic ch' è relevant per il malfatg. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 256
Art. 256 Examinaziuns extendidas 
Sin dumonda da la procura publica po la dretgira da mesiras repressivas ordinar per sclerir in crim ch' i vegnian prendidas emprovas e ch' i vegnian fatgs profils dal DNA da persunas che han tschertas caracteristicas ch' èn vegnidas constatadas areguard la commessa dal malfatg. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 257
Art. 257 Tar persunas sentenziadas 
La dretgira po ordinar en sia sentenzia ch' i vegnia prendida in' emprova e ch' i vegnia fatg in profil dal DNA da persunas: 
a. ch' èn vegnidas sentenziadas ad in chasti che privescha da la libertad per dapli che 1 onn pervia d' in crim ch' ellas han commess intenziunadamain; 
b. ch' èn vegnidas sentenziadas pervia d' in crim u pervia d' in delict cunter il corp e cunter la vita ubain cunter l' integritad sexuala ch' ellas han commess intenziunadamain; 
c. per las qualas è vegnida ordinada ina mesira terapeutica ubain l' internament. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 258
Art. 258 Realisaziun da las emprovas 
Emprovas invasivas vegnan prendidas d' in medi u d' ina autra persuna medicinala spezialisada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 259
Art. 259 Applitgabladad da la Lescha davart ils profils dal DNA 
Dal rest vegn applitgada la Lescha dals 20 da zercladur 2003 davart ils profils dal DNA. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 260
Art. 260 Registraziun dal servetsch d' identificaziun 
^1 Tar la registraziun dal servetsch d' identificaziun vegnan constatads segns caracteristics dal corp d' ina persuna e prendidas improntas da parts dal corp. 
^2 La polizia, la procura publica e las dretgiras, en cas urgents la direcziun da la procedura, pon ordinar las registraziuns dal servetsch d' identificaziun. 
^3 La registraziun dal servetsch d' identificaziun vegn ordinada cun in cumond en scrit che cuntegna ina curta motivaziun. En cas urgents po ella vegnir ordinada a bucca; ella sto dentant vegnir confermada e motivada posteriuramain en scrit. 
^4 Sche la persuna pertutgada refusescha da sa suttametter a las ordinaziuns da la polizia, decida la procura publica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 261
Art. 261 Conservar e duvrar documents d' identificaziun 
^1 Documents dal servetsch d' identificaziun davart la persuna inculpada dastgan vegnir conservads ordaifer il dossier d' actas durant la suandanta perioda e dastgan er vegnir duvrads, sch' igl exista in suspect suffizient ch' ina persuna commettia in nov delict: 
a. en cas d' ina condemnaziun u d' in acquittament pervia dad irresponsabladad penala: fin a la scadenza dal termin per stritgar las registraziuns en il register penal; 
b. en cas d' in acquittament per auters motivs, en cas d' ina sistida u d' ina decisiun da betg avrir ina procedura: fin a l' entrada en vigur da la decisiun. 
^2 Sch' ins sto - en in cas da l' alinea 1 litera b - far quint sin basa da tscherts fatgs ch' ils documents dal servetsch d' identificaziun davart la persuna inculpada pudessan servir a sclerir acts chastiabels futurs, dastgan els - cun il consentiment da la direcziun da la procedura - vegnir conservads e duvrads durant maximalmain 10 onns dapi che la decisiun è entrada en vigur. 
^3 Documents dal servetsch d' identificaziun davart persunas betg inculpadas ston vegnir destruids, uschespert che la procedura cunter la persuna inculpada è terminada u sistida ubain uschespert ch' igl è vegnì decidì da betg avrir la procedura. 
^4 Sche l' interess da conservar u da duvrar ils documents dal servetsch d' identificaziun n' è evidentamain betg pli avant maun avant la scadenza dals termins tenor ils alineas 1-3, ston els vegnir destruids. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 262
Art. 262 Emprovas da la scrittira e da la vusch 
^1 Persunas inculpadas, perditgas sco er infurmaturs pon vegnir obligads da dar in' emprova da lur scrittira u da lur vusch per far cumparegliaziuns da scrittira u da vusch. 
^2 Persunas che refuseschan da dar talas emprovas pon vegnir chastiadas cun ina multa disciplinara. Exceptadas da quai èn la persuna inculpada ed, en la dimensiun da lur dretg da refusar la cooperaziun, persunas che han il dretg da refusar da far deposiziuns u da dar perditga. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 263
Art. 263 Princip 
^1 Objects e valurs da facultad d' ina persuna inculpada u d' ina terza persuna pon vegnir sequestrads, sch' igl è probabel ch' ils objects e las valurs da facultad: 
a. vegnian duvrads sco meds da cumprova; 
b. vegnian duvrads per segirar custs da procedura, chastis pecuniars, multas ed indemnisaziuns; 
c. stoppian vegnir restituids a las persunas donnegiadas; 
d. stoppian vegnir confiscads. 
^2 La sequestraziun sto vegnir ordinada cun in cumond en scrit che cuntegna ina curta motivaziun. En cas urgents po ella vegnir ordinada a bucca; ella sto dentant vegnir confermada posteriuramain en scrit. 
^3 Sch' i resulta in privel dal retard, pon la polizia u persunas privatas metter provisoricamain en segirezza objects u valurs da facultad per mauns da la procura publica u da las dretgiras. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 264
Art. 264 Restricziuns 
^1 Betg vegnir sequestrads na dastgan, independentamain dal lieu, nua ch' els sa chattan, ed independentamain dal mument ch' els èn vegnids stgaffids: 
a. documents dal contact da la persuna inculpada cun sia defensiun; 
b. registraziuns persunalas e la correspundenza privata da la persuna inculpada, sche l' interess da proteger sia persunalitad predominescha l' interess da la persecuziun penala; 
c. objects e documents dal contact da la persuna inculpada cun persunas che pon refusar da dar perditga tenor ils artitgels 170-173 e che n' èn betg inculpadas sezzas en connex cun la medema chaussa; 
d. objects e documents dal contact d' ina autra persuna cun ses advocat, uschenavant che l' advocat è autorisà da represchentar partidas davant dretgiras svizras tenor la Lescha dals 23 da zercladur 2000 davart las advocatas ed ils advocats ed uschenavant ch' el n' è betg inculpà sez en connex cun la medema chaussa. 
^2 Las restricziuns tenor l' alinea 1 na valan betg per objects e per valurs da facultad che ston vegnir sequestrads per als restituir a la persuna donnegiada u per als confiscar. 
^3 Sch' ina persuna, che ha il dretg da far quai, fa valair ch' ina sequestraziun d' objects e da valurs da facultad na saja betg admessa pervia dal dretg da refusar da far deposiziuns u da dar perditga u pervia dad auters motivs, procedan las autoritads penalas tenor las prescripziuns davart la sigillaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 265
Art. 265 Obligaziun da consegna 
^1 Il possessur è obligà da consegnar objects e valurs da facultad che duain vegnir sequestrads. 
^2 Nagina obligaziun da consegna n' han: 
a. la persuna inculpada; 
b. persunas che han il dretg da refusar da far deposiziuns u da dar perditga, en la dimensiun da quest dretg; 
^3 L' autoritad penala po intimar la persuna ch' è obligada a la consegna da consegnar ils objects u las valurs da facultad, la po fixar in termin e la po render attenta, en cas ch' ella n' observa betg quest termin, a la smanatscha da chasti da l' artitgel 292 CP u a la pussaivladad d' ina multa disciplinara. 
^4 Mesiras repressivas èn mo admessas, sche la consegna è vegnida refusada u sch' ins sto far quint che l' intimaziun da consegnar ils objects u las valurs da facultad ruinass l' intent da la mesira. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 266
Art. 266 Realisaziun 
^1 L' autoritad penala ordinanta conferma en il cumond da sequestraziun u en ina quittanza separada la retschavida dals objects e da las valurs da facultad sequestrads u consegnads. 
^2 Ella fa ina glista e conserva ils objects e las valurs da facultad en moda adequata. 
^3 Sch' i vegnan sequestradas immobiglias, vegn ordinada ina bloccada dal register funsil; quella vegn registrada en il register funsil. 
^4 La sequestraziun d' ina pretensiun vegn communitgada al debitur cun l' infurmaziun ch' in pajament al creditur n' annulleschia betg l' obligaziun. 
^5 Objects, dals quals la valur sa reducescha svelt u che pretendan in mantegniment fitg char, sco er vaglias ed autras valurs che han in pretsch da bursa u in pretsch da martgà pon vegnir duvrads immediatamain tenor las disposiziuns da la Lescha federala dals 11 d' avrigl 1889 davart la scussiun ed il concurs ( LSC). Il retgav vegn sequestrà. 
^6 Il Cussegl federal regla, co che valurs da facultad sequestradas vegnan investidas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 267
Art. 267 Decisiun davart ils objects e davart las valurs da facultad sequestradas 
^1 Sch' il motiv per la sequestraziun è crudà davent, annullescha la procura publica u la dretgira la sequestraziun e restituescha ils objects u las valurs da facultad a la persuna autorisada. 
^2 Sch' igl è incontestà ch' ina tscherta persuna è vegnida privada directamain tras il malfatg d' in object u d' ina valur da facultad, restituescha l' autoritad penala quest object u questa valur da facultad a la persuna autorisada, e quai avant che la procedura è terminada. 
^3 Sche la sequestraziun d' in object u d' ina valur da facultad n' è betg vegnida abolida ordavant, stoi vegnir decidì en la decisiun finala davart sia restituziun a la persuna autorisada, davart sia utilisaziun per cuvrir ils custs u davart sia confiscaziun. 
^4 Sche pliras persunas fan valair in dretg vi d' objects u vi da valurs da facultad, dals quals la sequestraziun sto vegnir abolida, po la dretgira decider en chaussa. 
^5 L' autoritad penala po assegnar ils objects u las valurs da facultad ad ina persuna e fixar in termin per ils ulteriurs pretendents per purtar plants civils. 
^6 Sche las persunas che han in dretg sin objects u sin valurs da facultad n' èn betg enconuschentas il mument che la sequestraziun da quests objects u da questas valurs da facultad vegn abolida, publitgescha la procura publica u la dretgira uffizialmain ils objects u las valurs da facultad per ch' ils dretgs possian vegnir annunziads. Sche nagin na fa valair in dretg entaifer 5 onns dapi la publicaziun, crodan ils objects e las valurs da facultad al chantun u a la Confederaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 268
Art. 268 Sequestraziun per cuvrir ils custs 
^1 Da la facultad da la persuna inculpada poi vegnir sequestrà uschè bler sco ch' igl è probablamain necessari per cuvrir: 
a. ils custs da procedura e las indemnisaziuns; 
b. ils chastis pecuniars e las multas. 
^2 En cas d' ina sequestraziun prenda l' autoritad penala resguard da las relaziuns d' entrada e da facultad da la persuna inculpada e da sia famiglia. 
^3 Exceptadas da la sequestraziun èn las valurs da facultad che n' èn betg impegnablas tenor ils artitgels 92-94 LSC. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 269
Art. 269 Premissas 
^1 La procura publica po laschar survegliar il traffic da posta e da telecommunicaziun, sche: 
a. igl exista in suspect serius ch' i saja vegnì commess in dals malfatgs ch' èn menziunads en l' alinea 2; 
b. la grevezza dal malfatg giustifitgescha la surveglianza; e 
c. ils acts d' inquisiziun d' enfin ussa n' han gì nagin success u las investigaziuns fissan uschiglio invanas u vegnissan engrevgiadas sproporziunadamain. 
^2 Ina surveglianza dastga vegnir ordinada per persequitar ils malfatgs ch' èn enumerads en ils suandants artitgels: 
a. CP: artitgels 111-113, 115, 118 alinea 2, 122, 127, 129, 135, 138-140, 143, 144 alinea 3, 144 cifra 1 alinea 2 e cifra 2 alinea 2, 146-148, 156, 157 cifra 2, 158 cifra 1 alinea 3 e cifra 2, 160, 163 cifra 1, 180-185, 187, 188 cifra 1, 189-191, 192 alinea 1, 195, 197, 221 alineas 1 e 2, 223 cifra 1, 224 alinea 1, 226, 227 cifra 1 alinea 1, 228 cifra 1 alinea 1, 230bis, 231 cifra 1, 232 cifra 1, 233 cifra 1, 234 alinea 1, 237 cifra 1, 238 alinea 1, 240 alinea 1, 242, 244, 251 cifra 1, 258, 259 alinea 1, 260bis-260quinquies, 261bis, 264-267, 271, 272 cifra 2, 273, 274 cifra 1 alinea 2, 285, 301, 303 cifra 1, 305, 305bis cifra 2, 310, 312, 314, 317 cifra 1, 319, 322ter, 322quater e 322septies; 
b. Lescha federala dals 16 da december 2005 davart las persunas estras: artitgels 116 alinea 3 e 118 alinea 3; 
c. Lescha federala dals 22 da zercladur 2001 tar la Convenziun da Den Haag davart las adopziuns e davart las mesiras per proteger l' uffant en adopziuns internaziunalas: artitgel 24 
d. Lescha federala dals 13 da december 1996 davart il material da guerra: artitgels 33 alinea 2 e 34-35b; 
e. Lescha federala dals 21 da mars 2003 davart l' energia nucleara: artitgels 88 alineas 1 e 2, 89 alineas 1 e 2 e 90 alinea 1; 
f. Lescha da narcotics dals 3 d' october 1951: artitgels 19 alinea 2 e 20 alinea 2; 
g. Lescha federala dals 7 d' october 1983 davart la protecziun da l' ambient: artitgel 60 alinea 1 literas g-i sco er m ed o; 
h. Lescha dals 13 da december 1996 davart la controlla da bains: artitgel 14 alinea 2; 
i. Lescha dals 17 da zercladur 2011 per promover il sport: artitgel 22 alinea 2; 
j. Lescha da bursas dals 24 da mars 1995: artitgels 40 e 40a. 
^3 Sch' il giudicament d' in malfatg ch' è suttamess a la giurisdicziun militara vegn surdà a la giurisdicziun civila, po la surveglianza dal traffic da posta e da telecommunicaziun er vegnir ordinada per persequitar ils malfatgs che vegnan enumerads en l' artitgel 70 alinea 2 da la Procedura penala militara dals 23 da mars 1979. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 270
Art. 270 Object da la surveglianza 
I dastgan vegnir survegliads l' adressa postala e l' attatg da telecommunicaziun da suandantas persunas: 
a. da la persuna inculpada; 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 271
Art. 271 Protecziun da secrets professiunals 
^1 Sch' ina persuna che appartegna ad ina gruppa professiunala che vegn menziunada en ils artitgels 170-173 vegn survegliada, ston infurmaziuns che na stattan betg en connex cun l' object da las investigaziuns e cun il motiv, per il qual questa persuna vegn survegliada, vegnir zavradas sut la direcziun d' ina dretgira. En quest connex na dastga l' autoritad da persecuziun penala betg survegnir enconuschientscha da secrets professiunals. 
^2 Colliaziuns directas èn mo admissiblas, sche: 
a. igl exista in suspect serius ch' il titular dal secret professiunal haja sez commess in malfatg; e 
b. motivs spezials pretendan la colliaziun directa. 
^3 En cas da la surveglianza d' autras persunas ston infurmaziuns, davart las qualas ina persuna che vegn menziunada en ils artitgels 170-173 pudess refusar da dar perditga, vegnir eliminadas da las actas da procedura e destruidas immediatamain; ellas na dastgan betg vegnir duvradas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 272
Art. 272 Obligaziun d' approvaziun e permissiun generala 
^1 La surveglianza dal traffic da posta e da telecommunicaziun sto vegnir approvada da la dretgira da mesiras repressivas. 
^2 Sch' i resulta da las investigaziuns che la persuna da survegliar mida en intervals svelts l' attatg da telecommunicaziun, po la dretgira da mesiras repressivas permetter excepziunalmain la surveglianza da tut ils attatgs identifitgads, sur ils quals la persuna da survegliar liquidescha sia telecommunicaziun, senza ch' i stoppia vegnir dada in' approvaziun per mintga singul cas ( permissiun generala). La procura publica suttametta a la dretgira da mesiras repressivas in rapport per l' approvaziun, e quai mintga mais e suenter ch' ina surveglianza è terminada. 
^3 Sche la surveglianza d' in attatg en il rom d' ina permissiun generala pretenda ch' i vegnian prendidas mesiras per proteger secrets professiunals e sche questas mesiras n' èn betg cuntegnidas en la permissiun generala, sto questa surveglianza particulara vegnir suttamessa a la dretgira da mesiras repressivas per l' approvaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 273
Art. 273 Datas concernent la communicaziun e concernent la facturaziun, identificaziun dals utilisaders 
^1 Sch' igl exista in suspect urgent ch' in crim u in delict u in surpassament tenor l' artitgel 179 CP saja vegnì commess e sche las premissas tenor l' artitgel 269 alinea 1 literas b e c èn ademplidas, po la procura publica pretender infurmaziuns: 
a. davart la dumonda, cura e cun tge persunas u cun tge attatgs che la persuna survegliada ha u ha gì contact per posta e per telecommunicaziun; 
b. davart las datas concernent la communicaziun e concernent la facturaziun. 
^2 L' ordinaziun sto vegnir approvada da la dretgira da mesiras repressivas. 
^3 Infurmaziuns tenor l' alinea 1 pon vegnir pretendidas independentamain da la durada da la surveglianza e retroactivamain fin a 6 mais. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 274
Art. 274 Procedura d' approvaziun 
^1 La procura publica inoltrescha ils suandants documents a la dretgira da mesiras repressivas entaifer 24 uras dapi che la surveglianza è vegnida ordinada u dapi che infurmaziuns èn vegnidas pretendidas: 
a. l' ordinaziun; 
b. la motivaziun e las actas da procedura ch' èn impurtantas per dar l' approvaziun. 
^2 Cun ina curta motivaziun decida la dretgira da mesiras repressivas entaifer 5 dis dapi che la surveglianza è vegnida ordinada u dapi che infurmaziuns èn vegnidas pretendidas. Ella po conceder l' approvaziun provisoricamain u cun cundiziuns u pretender ina cumplettaziun da las actas u ulteriurs scleriments. 
^3 La dretgira da mesiras repressivas communitgescha immediatamain sia decisiun a la procura publica sco er al servetsch da surveglianza dal traffic da posta e da telecommunicaziun tenor l' artitgel 2 da la Lescha federala dals 6 d' october 2000 davart la surveglianza dal traffic da posta e da telecommunicaziun. 
^4 L' approvaziun inditgescha explicitamain, sche 
a. i ston vegnir prendidas mesiras per proteger secrets professiunals; 
b. colliaziuns directas èn admessas. 
^5 La dretgira da mesiras repressivas conceda l' approvaziun per maximalmain 3 mais. L' approvaziun po vegnir prolungada ina u pliras giadas, mintgamai maximalmain per 3 mais. Sch' ina prolungaziun è necessaria, fa la procura publica ina dumonda da prolungaziun motivada avant che la durada permessa è scadida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 275
Art. 275 Terminaziun da la surveglianza 
^1 La procura publica terminescha immediatamain la surveglianza, sche: 
a. las premissas n' èn betg pli ademplidas; u 
b. l' approvaziun u la prolungaziun vegn refusada. 
^2 En cas da l' alinea 1 litera a communitgescha la procura publica a la dretgira da mesiras repressivas che la surveglianza saja terminada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 276
Art. 276 Resultats betg duvrads 
^1 Las registraziuns che derivan da surveglianzas permessas e che n' èn betg necessarias per la procedura penala vegnan conservadas en moda separada da las actas da procedura e vegnan destruidas immediatamain suenter che la procedura è terminada. 
^2 Spediziuns postalas dastgan vegnir messas en segirezza uschè ditg sco che quai è necessari per la procedura penala; ellas ston vegnir restituidas als adressats, uschespert ch' il stadi da la procedura permetta quai. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 277
Art. 277 Utilisabladad da resultats da surveglianzas betg approvadas 
^1 Documents e purtaders da datas che derivan da surveglianzas betg approvadas ston vegnir destruids immediatamain. Spediziuns postalas ston vegnir restituidas immediatamain als adressats. 
^2 Enconuschientschas ch' èn vegnidas gudagnadas tras la surveglianza na dastgan betg vegnir duvradas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 278
Art. 278 Chats casuals 
^1 Sche la surveglianza maina a la glisch auters malfatgs che quels che vegnan enumerads en l' ordinaziun da surveglianza, dastgan las enconuschientschas vegnir duvradas cunter la persuna inculpada, sch' ina surveglianza avess dastgà vegnir ordinada per persequitar quests malfatgs. 
1^bis Sche la surveglianza tenor l' artitgel 3 da la Lescha federala dals 6 d' october 2000 davart la surveglianza dal traffic da posta e da telecommunicaziun maina a la glisch malfatgs, dastgan questas enconuschientschas vegnir duvradas sut las premissas dals alineas 2 e 3. 
^2 Enconuschientschas da malfatgs d' ina persuna che na vegn betg suspectada en l' ordinaziun da surveglianza d' avair commess malfatgs pon vegnir duvradas, sche las premissas per survegliar questa persuna èn ademplidas. 
^3 En cas tenor ils alineas 1, 1 e 2 ordinescha la procura publica immediatamain la surveglianza ed iniziescha la procedura d' approvaziun. 
^4 Registraziuns che na dastgan betg vegnir duvradas sco chats casuals ston vegnir conservads en moda separada da las actas da procedura e ston vegnir destruidas suenter che la procedura è terminada. 
^5 Per tschertgar ina persuna dastgan vegnir duvradas tut las enconuschientschas d' ina surveglianza. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 279
Art. 279 Communicaziun 
^1 Il pli tard a la terminaziun da la procedura preliminara communitgescha la procura publica a la persuna inculpada survegliada ed a terzas persunas ch' èn vegnidas survegliadas tenor l' artitgel 270 litera b il motiv, il gener e la durada da la surveglianza. 
^2 Cun il consentiment da la dretgira da mesiras repressivas po questa communicaziun vegnir suspendida u tralaschada, sche: 
a. las enconuschientschas na vegnan betg duvradas per motivs da cumprova; e 
b. la suspensiun u la tralaschada è necessaria per proteger interess publics u privats predominants. 
^3 Persunas, da las qualas l' attatg da telecommunicaziun u l' adressa postala è vegnì surveglià u che han cunduvrà l' attatg u l' adressa postala surveglià, pon far recurs tenor ils artitgels 393-397. Il termin da recurs cumenza a currer il mument che la communicaziun è vegnida retschavida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 280
Art. 280 Intent da l' applicaziun 
La procura publica po far diever d' apparats da surveglianza tecnics per: 
a. tadlar u registrar il pled che na vegn betg discurrì publicamain; 
b. observar u registrar andaments a lieus betg publics u a lieus che n' èn betg generalmain accessibels; 
c. constatar il lieu da persunas u da chaussas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 281
Art. 281 Premissa e realisaziun 
^1 L' applicaziun dastga vegnir ordinada mo envers la persuna inculpada. 
^2 Localitads u vehichels da terzas persunas dastgan vegnir survegliads mo, sch' i sto vegnir supponì sin basa da tscherts fatgs che la persuna inculpada sa trategnia en questas localitads u dovria quest vehichel. 
^3 L' applicaziun na dastga betg vegnir ordinada per: 
a. registrar - per motivs da cumprova - andaments, vi dals quals è participada ina persuna inculpada ch' expiescha in chasti che privescha da la libertad; 
b. survegliar localitads u vehichels d' ina terza persuna che appartegna ad ina da las gruppas professiunalas che vegnan menziunadas en ils artitgels 170-173. 
^4 Dal rest sa drizza l' applicaziun d' apparats da surveglianza tecnics tenor ils artitgels 269-279. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 282
Art. 282 Premissas 
^1 La procura publica ed, en la procedura d' investigaziun, la polizia pon observar secretamain persunas e chaussas a lieus ch' èn generalmain accessibels e far latiers registraziuns sonoras e visualas, sche: 
a. i sto vegnir supponì sin basa d' indizis concrets che crims u delicts sajan vegnids commess; e 
b. las investigaziuns fissan uschiglio invanas u vegnissan engrevgiadas en moda sproporziunada. 
^2 Sch' ina observaziun ch' è vegnida ordinada da la polizia ha durà 1 mais, sto sia cuntinuaziun vegnir approvada da la procura publica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 283
Art. 283 Communicaziun 
^1 Il pli tard a la terminaziun da la procedura preliminara communitgescha la procura publica a las persunas ch' èn stadas pertutgadas directamain d' ina observaziun il motiv, il gener e la durada da l' observaziun. 
^2 Questa communicaziun vegn suspendida u tralaschada, sche: 
a. las enconuschientschas na vegnan betg duvradas per motivs da cumprova; e 
b. la suspensiun u la tralaschada è necessaria per proteger interess publics u privats predominants. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 284
Art. 284 Princip 
Per sclerir crims u delicts po la dretgira da mesiras repressivas ordinar - sin dumonda da la procura publica - la surveglianza da relaziuns tranter ina persuna inculpada ed ina banca ubain in institut sumegliant. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 285
Art. 285 Realisaziun 
^1 Sche la dretgira da mesiras repressivas approvescha questa dumonda, dat ella en scrit directivas a la banca u a l' institut sumegliant: 
a. tge infurmaziuns e tge documents che ston vegnir furnids; 
b. tge mesiras per tegnair secret questa surveglianza che ston vegnir prendidas. 
^2 La banca u l' institut sumegliant na sto furnir naginas infurmaziuns u nagins documents, sch' ella engrevgiass sasezza talmain cun furnir questas infurmaziuns u quests documents: 
a. ch' ella pudess vegnir fatga responsabla tenor il dretg penal, u 
b. ch' ella pudess vegnir fatga responsabla tenor il dretg civil, e sche l' interess da protecziun predominescha l' interess da la persecuziun penala. 
^3 Las persunas che han il dretg da disponer dal conto vegnan infurmadas posteriuramain - a norma da l' artitgel 279 alineas 1 e 2 - davart la surveglianza. 
^4 Persunas, da las qualas il traffic cun la banca è vegnì surveglià, pon far recurs tenor ils artitgels 393-397. Il termin da recurs cumenza a currer il mument che la communicaziun è vegnida retschavida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 285a
Art. 285a Noziun 
Ina investigaziun secreta è dada, sche appartegnents da la polizia u persunas ch' èn engaschadas temporarmain per ademplir incumbensas da la polizia nuan contacts cun persunas cun agid d' ina faussa identitad ch' è attestada tras documents ( identitad fictiva) e cun agid d' in cumportament engianant, cun la finamira da stabilir ina relaziun da confidenza e d' entrar en in ambient criminal per sclerir malfatgs spezialmain grevs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 286
Art. 286 Premissas 
^1 La procura publica po ordinar ina investigaziun secreta, sche: 
a. igl exista in suspect ch' i saja vegnì commess in dals malfatgs ch' èn menziunads en l' alinea 2; 
b. la grevezza dal malfatg giustifitgescha l' investigaziun secreta; e 
c. ils acts d' inquisiziun d' enfin ussa n' han gì nagin success u las investigaziuns fissan uschiglio invanas u vegnissan engrevgiadas sproporziunadamain. 
^2 L' investigaziun secreta po vegnir applitgada per persequitar ils malfatgs ch' èn enumerads en ils suandants artitgels: 
a. CP: artitgels 111-113, 122, 124, 129, 135, 138-140, 143 alinea 1, 144 alinea 3, 144bis cifra 1 alinea 2 e cifra 2 alinea 2, 146 alineas 1 e 2, 147 alineas 1 e 2, 148, 156, 160, 182-185, 187, 188 cifra 1, 189 alineas 1 e 3, 190 alineas 1 e 3, 191, 192 alinea 1, 195, 197 cifras 3 e 3bis, 221 alineas 1 e 2, 223 cifra 1, 224 alinea 1, 227 cifra 1 alinea 1, 228 cifra 1 alinea 1, 230bis, 231 cifra 1, 232 cifra 1, 233 cifra 1, 234 alinea 1, 237 cifra 1, 238 alinea 1, 240 alinea 1, 242, 244 alinea 2, 251 cifra 1, 260bis-260quinquies, 264-267, 271, 272 cifra 2, 273, 274 cifra 1 alinea 2, 301, 305bis cifra 2, 310, 322ter, 322quater e 322septies; 
b. Lescha federala dals 16 da december 2005 davart las persunas estras: artitgels 116 alinea 3 e 118 alinea 3; 
c. Lescha federala dals 22 da zercladur 2001 tar la Convenziun da Den Haag davart las adopziuns e davart las mesiras per proteger l' uffant en adopziuns internaziunalas: artitgel 24 
d. Lescha federala dals 13 da december 1996 davart il material da guerra: artitgels 33 alinea 2 e 34-35b; 
e. Lescha federala dals 21 da mars 2003 davart l' energia nucleara: artitgels 88 alineas 1 e 2, 89 alineas 1 e 2 e 90 alinea 1; 
f. Lescha da narcotics dals 3 d' october 1951: artitgels 19 alinea 2 e 20 alinea 2; 
g. Lescha dals 13 da december 1996 davart la controlla da bains: artitgel 14 alinea 2; 
h. Lescha dals 17 da zercladur 2011 per promover il sport: artitgel 22 alinea 2. 
^3 Sch' il giudicament d' in malfatg ch' è suttamess a la giurisdicziun militara vegn surdà a la giurisdicziun civila, po l' investigaziun secreta er vegnir ordinada per persequitar ils malfatgs che vegnan enumerads en l' artitgel 70 alinea 2 da la Procedura penala militara dals 23 da mars 1979. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 287
Art. 287 Pretensiuns envers las persunas incaricadas 
^1 Sco investigaturs secrets pon vegnir incaricads: 
a. appartegnents d' in corp da polizia svizzer u ester; 
b. persunas che vegnan engaschadas temporarmain per incumbensas polizialas, er sch' ellas na disponan betg d' ina scolaziun poliziala. 
^2 Sco persunas directivas dastgan vegnir incaricadas mo appartegnents d' in corp da polizia. 
^3 Sche appartegnents d' in corp da polizia ester vegnan incaricads, vegnan els per regla manads da lur persuna directiva vertenta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 288
Art. 288 Identitad fictiva e garanzia da l' anonimitad 
^1 Ad investigaturs secrets dat la polizia ina identitad fictiva. 
^2 La procura publica po garantir ad investigaturs secrets che lur vaira identitad na vegnia er alura betg tradida, sch' els cumparan en ina procedura giudiziala sco infurmaturs u sco perditgas. 
^3 Sche investigaturs secrets commettan in malfatg durant lur incarica, decida la dretgira da mesiras repressivas, sut tge identitad che la procedura penala vegn manada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 289
Art. 289 Procedura d' approvaziun 
^1 L' incarica d' in investigatur secret sto vegnir approvada da la dretgira da mesiras repressivas. 
^2 La procura publica inoltrescha ils suandants documents a la dretgira da mesiras repressivas entaifer 24 uras dapi che l' investigaziun secreta è vegnida pretendida: 
a. l' ordinaziun; 
b. la motivaziun e las actas da procedura ch' èn necessarias per dar l' approvaziun. 
^3 Cun ina curta motivaziun decida la dretgira da mesiras repressivas entaifer 5 dis dapi che l' investigaziun secreta è vegnida pretendida. Ella po conceder l' approvaziun provisoricamain u cun cundiziuns u pretender ina cumplettaziun da las actas u ulteriurs scleriments. 
^4 L' approvaziun inditgescha explicitamain, sch' igl è permess: 
a. da far u da midar documents per crear u per mantegnair ina identitad fictiva; 
b. da garantir l' anonimitad; 
c. d' incaricar persunas che na disponan betg d' ina scolaziun poliziala. 
^5 L' approvaziun vegn concedida per maximalmain 12 mais. Ella po vegnir prolungada ina u pliras giadas, mintgamai maximalmain per 6 mais. Sch' ina prolungaziun è necessaria, fa la procura publica ina dumonda da prolungaziun motivada avant che la durada permessa è scadida. 
^6 Sch' ina approvaziun na vegn concedida u sche l' approvaziun n' è betg vegnida dumandada, terminescha la procura publica immediatamain l' incarica. Tut las registraziuns ston vegnir destruidas immediatamain. Enconuschientschas ch' èn vegnidas gudagnadas tras l' investigaziun secreta na dastgan betg vegnir duvradas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 290
Art. 290 Instrucziun avant l' intervenziun 
La procura publica instruescha la persuna directiva sco er l' investigatur secret avant il cumenzament da l' intervenziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 291
Art. 291 Persuna directiva 
^1 Durant sia intervenziun è l' investigatur secret suttamess directamain a la cumpetenza da la persuna directiva da relaschar directivas. Durant l' intervenziun vegn il contact tranter la procura publica e l' investigatur secret stabilì sulettamain sur la persuna directiva. 
^2 La persuna directiva ha en spezial las suandantas incumbensas: 
a. ella instruescha detagliadamain e permanentamain l' investigatur secret davart l' incumbensa e davart las cumpetenzas sco er davart la moda e maniera co ch' el duai ir enturn cun sia identitad fictiva; 
b. ella maina ed assista l' investigatur secret e giuditgescha permanentamain ils ristgs da la situaziun; 
c. ella fixescha en scrit ils rapports a bucca da l' investigatur secret e maina in dossier cumplet da l' intervenziun; 
d. ella infurmescha permanentamain e cumplettamain la procura publica davart l' intervenziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 292
Art. 292 Obligaziuns da l' investigatur secret 
^1 Investigaturs secrets exequeschan lur intervenziun en il rom da las instrucziuns confurm a l' obligaziun. 
^2 Els rapporteschan permanentamain e cumplettamain a la persuna directiva davart lur activitad e davart lur constataziuns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 293
Art. 293 Limits da l' intervenziun admissibla 
^1 Ils investigaturs secrets na dastgan betg encuraschar ina terza persuna da commetter in malfatg u incitar ella da commetter in malfatg pli grev. Lur intervenziun duai sa restrenscher a la concretisaziun d' ina decisiun existenta da commetter in malfatg. 
^2 Lur activitad dastga esser mo d' ina impurtanza subordinada per la decisiun da commetter in malfatg concret. 
^3 Sche quai è necessari per instradar la fatschenta principala, dastgan els far acquists d' emprova u documentar lur capacitad economica. 
^4 Sch' in investigatur secret surpassa ils limits da l' intervenziun admissibla, sto quai vegnir resguardà commensuradamain cun fixar la dimensiun dal chasti, u igl è da desister da dar in chasti. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 294
Art. 294 Intervenziun per persequitar delicts cunter la Lescha da narcotics 
Ils investigaturs secrets n' èn betg chastiabels tenor ils artitgels 19 sco er 20-22 da la Lescha da narcotics dals 3 d' october 1951, uschenavant ch' els ageschan en il rom d' ina investigaziun secreta permessa. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 295
Art. 295 Daners da preschentaziun 
^1 Sin dumonda da la procura publica po la Confederaziun metter a disposiziun sur la Banca naziunala ils imports en daners ch' èn necessaris per far ina fatschenta fictiva e per documentar la capacitad economica, e quai en la quantitad necessaria ed en la moda giavischada. 
^2 La dumonda sto vegnir drizzada a l' Uffizi federal da polizia e sto cuntegnair ina curta preschentaziun dals fatgs. 
^3 La procura publica prenda las mesiras ch' èn necessarias per proteger ils daners ch' èn vegnids mess a disposiziun. Sch' els van a perder, stat buna la Confederaziun u il chantun, al qual appartegna la procura publica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 296
Art. 296 Chats casuals 
^1 Resultats d' ina investigaziun secreta che mainan a la glisch auters malfatgs che quels che vegnan enumerads en l' ordinaziun da l' investigaziun secreta dastgan vegnir duvrads, sch' ina investigaziun secreta avess dastgà vegnir ordinada per persequitar ils malfatgs ch' èn vegnids chattads da nov. 
^2 La procura publica ordinescha immediatamain l' investigaziun secreta ed iniziescha la procedura d' approvaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 297
Art. 297 Terminaziun da l' intervenziun 
^1 La procura publica terminescha immediatamain l' intervenziun, sche: 
a. las premissas n' èn betg pli ademplidas; 
b. l' approvaziun u la prolungaziun vegn refusada; u 
c. l' investigatur secret u la persuna directiva n' observa betg las instrucziuns u n' ademplescha betg sias obligaziuns en autra moda, en spezial cun dar intenziunadamain infurmaziuns faussas a la procura publica. 
^2 En ils cas tenor l' alinea 1 literas a e c communitgescha ella la terminaziun da l' intervenziun a la dretgira da mesiras repressivas. 
^3 Terminond l' intervenziun stoi vegnir dà attenziun che ni l' investigatur secret ni terzas persunas ch' èn vegnidas involvidas en l' investigaziun vegnian exposts a privels evitabels. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 298
Art. 298 Communicaziun 
^1 Il pli tard a la terminaziun da la procedura preliminara communitgescha la procura publica a la persuna inculpada ch' igl haja dà ina investigaziun secreta cunter ella. 
^2 Cun il consentiment da la dretgira da mesiras repressivas po questa communicaziun vegnir suspendida u tralaschada, sche: 
a. las enconuschientschas na vegnan betg duvradas per motivs da cumprova; e 
b. la suspensiun u la tralaschada è necessaria per proteger interess publics u privats predominants. 
^3 Persunas, cunter las qualas igl è vegnida fatga ina investigaziun secreta, pon far recurs tenor ils artitgels 393-397. Il termin da recurs cumenza a currer il mument che la communicaziun è vegnida retschavida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 298a
Art. 298a Noziun 
^1 Ina retschertga secreta è dada, sche appartegnents da la polizia emprovan da sclerir crims e delicts en il rom da curtas acziuns, uschia che lur vaira identitad e funcziun n' èn betg visiblas, e sch' els fan en quest connex en spezial fatschentas fictivas u dattan da crair da vulair far talas fatschentas. 
^2 Retschertgaders secrets na survegnan betg ina identitad fictiva en il senn da l' artitgel 285a. Lur vaira identitad e funcziun vegnan rendidas enconuschentas en las actas da procedura ed a chaschun d' interrogaziuns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 298b
Art. 298b Premissas 
^1 La procura publica ed - en proceduras d' investigaziun - la polizia pon ordinar ina retschertga secreta, sche: 
a. igl exista in suspect ch' in crim u in delict saja vegnì commess; e 
b. las acziuns da retschertga e d' investigaziun d' enfin ussa n' han gì nagin success u sche las retschertgas fissan uschiglio invanas u vegnissan engrevgiadas sproporziunadamain. 
^2 Sch' ina retschertga secreta ch' è vegnida ordinada da la polizia ha durà 1 mais, dovri l' approvaziun da la procura publica per pudair cuntinuar cun la retschertga secreta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 298c
Art. 298c Pretensiuns envers las persunas incaricadas e realisaziun 
^1 Per las pretensiuns envers las persunas incaricadas vala l' artitgel 287 tenor il senn. L' engaschament da persunas tenor l' artitgel 287 alinea 1 litera b è exclus. 
^2 Per la posiziun, per las incumbensas e per las obligaziuns dals retschertgaders secrets e da las persunas directivas valan ils artitgels 291-294 tenor il senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 298d
Art. 298d Finiziun e communicaziun 
^1 La polizia u la procura publica che ha ordinà la retschertga secreta terminescha immediatamain quella, sche: 
a. las premissas n' èn betg pli ademplidas; 
b. la procura publica refusescha l' approvaziun da la cuntinuaziun da la retschertga secreta en cas che quella era vegnida ordinada da la polizia; u 
c. il retschertgader secret u la persuna directiva n' observa betg las instrucziuns u n' ademplescha betg sias obligaziuns en autra moda, en spezial cun dar intenziunadamain infurmaziuns faussas a la procura publica u cun empruvar d' influenzar en moda inadmissibla la persuna en mira. 
^2 La polizia communitgescha a la procura publica che la retschertga secreta saja finida. 
^3 Cun finir la retschertga secreta stoi vegnir guardà ch' il retschertgader secret na vegnia betg exponì ad in privel evitabel. 
^4 Per la communicaziun da la retschertga secreta vala l' artitgel 298 alineas 1 e 3 tenor il senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 299
Art. 299 Noziun ed intent 
^1 La procedura preliminara consista da la procedura d' investigaziun da la polizia e da l' inquisiziun da la procura publica. 
^2 Partind dal suspect ch' in malfatg saja vegnì commess vegnan fatgas retschertgas e rimnadas cumprovas en la procedura preliminara per constatar, sche: 
a. i stoppia vegnir relaschà in mandat penal cunter ina persuna inculpada; 
b. ina persuna inculpada stoppia vegnir accusada; 
c. la procedura stoppia vegnir sistida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 300
Art. 300 Iniziaziun 
^1 La procedura preliminara vegn iniziada: 
a. da l' activitad d' investigaziun da la polizia; 
b. da l' avertura d' ina inquisiziun tras la procura publica. 
^2 L' iniziaziun da la procedura preliminara na po betg vegnir contestada, nun che la persuna inculpada fetschia valair ch' il scumond da la persecuziun penala dubla saja vegnì violà. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 301
Art. 301 Dretg da denunzia 
^1 Mintga persuna ha il dretg da denunziar en scrit u a bucca malfatgs tar in' autoritad da persecuziun penala. 
^2 Sin dumonda dal denunziant communitgescha l' autoritad da persecuziun penala, sch' ina procedura penala è vegnida iniziada e co ch' ella vegn liquidada. 
^3 Il denunziant che n' è ni donnegià ni accusader privat n' ha nagins ulteriurs dretgs processuals. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 302
Art. 302 Obligaziun da denunzia 
^1 Las autoritads penalas èn obligadas da denunziar a l' autoritad cumpetenta tut ils malfatgs ch' ellas han constatà durant lur activitad uffiziala u ch' èn vegnids annunziads ad ellas, nun ch' ellas sajan sezzas cumpetentas per persequitar quests malfatgs. 
^2 La Confederaziun ed ils chantuns reglan l' obligaziun da denunzia dals commembers d' autras autoritads. 
^3 L' obligaziun da denunzia na concerna betg persunas che han - tenor ils artitgels 113 alinea 1, 168, 169 e 180 alinea 1 - il dretg da refusar da far deposiziuns u da dar perditga. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 303
Art. 303 Delicts che vegnan persequitads sin plant e delicts che vegnan persequitads sin autorisaziun 
^1 En cas da malfatgs che vegnan persequitads mo sin plant u mo sin autorisaziun, vegn ina procedura preliminara iniziada pir, suenter ch' il plant è vegnì purtà u suenter che l' autorisaziun è vegnida concedida. 
^2 L' autoritad cumpetenta po prender gia ordavant las mesiras da segirezza urgentas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 304
Art. 304 Furma dal plant penal 
^1 Il plant penal sto vegnir purtà en scrit u dà a protocol tar la polizia, tar la procura publica u tar l' autoritad penala per surpassaments. 
^2 La renunzia e la retratga dal plant penal ston vegnir fatgas en la medema furma. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 305
Art. 305 Infurmaziun davart l' agid a victimas ed annunzia 
^1 La polizia e la procura publica infurmeschan la victima - mintgamai a chaschun da l' emprima interrogaziun - en moda cumplessiva davart ses dretgs e davart sias obligaziuns en la procura penala. 
^2 Cun la medema chaschun infurmeschan la polizia e la procura publica ultra da quai davart: 
a. las adressas e las incumbensas dals posts da cussegliaziun per victimas; 
b. la pussaivladad da profitar da differentas prestaziuns da l' agid a victimas; 
c. il termin per inoltrar dumondas d' indemnisaziun e da reparaziun. 
^3 Ellas communitgeschan il num e l' adressa da la victima ad in post da cussegliaziun, sche la victima è perencletga cun quai. 
^4 Ils alineas 1-3 vegnan applitgads confurm al senn per ils confamigliars da la victima. 
^5 L' observaziun da las disposiziuns da quest artitgel sto vegnir protocollada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 306
Art. 306 Incumbensas da la polizia 
^1 En la procedura d' investigaziun constatescha la polizia sin basa da denunzias, d' ordinaziuns da la procura publica u d' atgnas constataziuns ils fatgs ch' èn relevants per il malfatg. 
^2 En spezial sto ella: 
a. metter en segirezza ed evaluar fastizs e cumprovas; 
b. eruir ed interrogar persunas donnegiadas e persunas suspectadas; 
c. sche quai è necessari, fermar ed arrestar persunas suspectadas u las tschertgar. 
^3 Pratitgond sias activitads sa drizza ella tenor las prescripziuns davart l' inquisiziun, davart ils meds da cumprova e davart las mesiras repressivas; resalvadas restan disposiziuns spezialas da questa lescha. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 307
Art. 307 Collavuraziun cun la procura publica 
^1 La polizia infurmescha immediatamain la procura publica davart malfatgs grevs sco er davart auters eveniments gravants. Las procuras publicas da la Confederaziun e dals chantuns pon relaschar directivas pli detagliadas davart questa obligaziun d' infurmar. 
^2 La procura publica po da tut temp dar directivas ed incumbensas a la polizia u surpigliar la procedura. En ils cas tenor l' alinea 1 fa ella sezza las emprimas interrogaziuns essenzialas, sche quai è pussaivel. 
^3 La polizia fixescha permanentamain sias constataziuns e las mesiras ch' ella ha prendì en rapports en scrit e transferescha quels, sche sias investigaziuns èn terminadas, ensemen cun las accusaziuns, cun ils protocols, cun ulteriuras actas sco er cun objects e cun valurs da facultads sequestradas immediatamain a la procura publica. 
^4 Ella po desister da la rapportaziun, sche: 
a. i na dat evidentamain nagin motiv per la procura publica da far ulteriurs pass en la procedura; e 
b. i n' èn vegnidas prendidas naginas mesiras repressivas u fatgs naginas autras investigaziuns formalisadas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 308
Art. 308 Noziun ed intent da l' inquisiziun 
^1 En l' inquisiziun sclerescha la procura publica realmain e legalmain ils fatgs uschenavant, ch' ella po terminar la procura preliminara. 
^2 Sch' ins sto far quint cun in' accusaziun u cun il relasch d' in mandat penal, sclerescha ella las relaziuns persunalas da la persuna inculpada. 
^3 Sche la persuna inculpada duai vegnir accusada, ha l' inquisiziun da furnir a la dretgira la basa essenziala per giuditgar la culpa e per fixar il chasti. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 309
Art. 309 Avertura 
^1 La procura publica avra ina inquisiziun, sche: 
a. i resulta in suspect suffizient tras las infurmaziuns e tras ils rapports da la polizia, tras la denunzia penala u tras sias atgnas constataziuns; 
b. ella ordinescha mesiras repressivas; 
c. ella è vegnida infurmada da la polizia en il senn da l' artitgel 307 alinea 1. 
^2 Rapports da la polizia e denunzias penalas, dals quals i na resorta betg cleramain il suspect concernent la commessa dal malfatg po ella returnar a la polizia per far investigaziuns cumplementaras. 
^3 Ella avra l' inquisiziun en ina disposiziun; en quella numna ella la persuna inculpada ed il malfatg che vegn incriminà a la persuna inculpada. La disposiziun na sto betg vegnir motivada e communitgada. Ella na po betg vegnir contestada. 
^4 La procura publica renunzia a l' avertura, sch' ella relascha immediatamain ina disposiziun da betg avrir l' inquisiziun penala ubain in mandat penal. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 310
Art. 310 Disposiziun da betg avrir l' inquisiziun penala 
^1 La procura publica relascha ina disposiziun da betg avrir l' inquisiziun penala, uschespert ch' igl è cler sin basa da la denunzia penala u dal rapport da la polizia che: 
a. ils causals penals en dumonda u las premissas da process n' èn evidentamain betg ademplids; 
b. igl èn avant maun impediments da la procedura; 
c. i sto vegnir renunzià ad ina persecuziun penala per ils motivs ch' èn numnads en l' artitgel 8. 
^2 Dal rest sa drizza la procedura tenor las disposiziuns davart la sistida d' ina procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 311
Art. 311 Registraziun da las cumprovas ed extensiun da l' inquisiziun 
^1 Ils procuraturs publics fan sezs la registraziun da las cumprovas. La Confederaziun ed ils chantuns decidan, en tge dimensiun ch' els pon transferir singuls acts d' inquisiziun a lur collavuraturs. 
^2 La procura publica po extender l' inquisiziun sin ulteriuras persunas u sin ulteriurs malfatgs. L' artitgel 309 alinea 3 è applitgabel. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 312
Art. 312 Incumbensas da la procura publica a la polizia 
^1 La procura publica po incumbensar la polizia da far investigaziuns cumplementaras, er suenter che la procedura è vegnida averta. Per quai la dat ella directivas en scrit, en cas urgents a bucca, che sa restrenschan a scleriments circumscrits concretamain. 
^2 En cas d' interrogaziuns che la polizia fa per incumbensa da la procura publica han las persunas ch' èn participadas a la procedura ils medems dretgs processuals, sco cur ch' ellas vegnan interrogadas da la procura publica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 313
Art. 313 Registraziuns da las cumprovas en connex cun plants civils 
^1 La procura publica registrescha las cumprovas ch' èn necessarias per giuditgar il plant civil, nun che la procedura vegnia extendida u retardada tras quai en moda essenziala. 
^2 La registraziun da las cumprovas che servan en emprima lingia a far valair il plant civil po ella colliar cun la cundiziun ch' ils accusaders privats prestian in pajament anticipà dals custs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 314
Art. 314 Suspensiun 
^1 La procura publica po suspender ina inquisiziun, en spezial, sche: 
a. il delinquent u sia dimora n' è betg enconuschent u igl existan auters impediments temporars da la procedura; 
b. il resultat da la procedura penala dependa d' ina autra procedura ed i para dad esser inditgà da spetgar sin il resultat da tala; 
c. ina procedura d' enclegientscha è pendenta ed i para dad esser inditgà da spetgar sin il resultat da tala; 
d. ina decisiun en chaussa dependa da l' ulteriur svilup da las consequenzas dal malfatg. 
^2 En cas da l' alinea 1 litera c è la suspensiun limitada a 3 mais; ella po vegnir prolungada ina giada per 3 mais. 
^3 Avant la suspensiun registrescha la procura publica las cumprovas ch' èn periclitadas d' ir a perder. Sch' il delinquent u sche sia dimora n' è betg enconuschent, iniziescha ella sia tschertga. 
^4 La procura publica communitgescha la suspensiun a la persuna inculpada, a l' accusader privat sco er a la victima. 
^5 Dal rest sa drizza la procedura tenor las disposiziuns davart la sistida d' ina procedura. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 315
Art. 315 Represa 
^1 La procura publica prenda d' uffizi puspè per mauns ina inquisiziun suspendida, sch' il motiv da la suspensiun è crudà davent. 
^2 La represa n' è betg contestabla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 316
Art. 316 
^1 Uschenavant che delicts, che vegnan persequitads sin plant, èn l' object da la procedura, po la procura publica citar la persuna petenta e la persuna inculpada ad ina tractativa cun la finamira da cuntanscher in' enclegientscha. Sche la persuna petenta na cumpara betg, vala il plant penal sco retratg. 
^2 Sch' i vegn en dumonda ina liberaziun dal chasti pervia da reparaziun tenor l' artitgel 53 CP, envida la procura publica la persuna donnegiada e la persuna inculpada ad ina tractativa cun l' intent da cuntanscher ina reparaziun. 
^3 Sch' i vegn cuntanschida ina reconciliaziun, sto quella vegnir fixada en il protocol e suttascritta dals participants. Alura sistescha la procura publica la procedura. 
^4 Sche la persuna inculpada na cumpara betg ad ina tractativa tenor l' alinea 1 u 2 u sch' i na vegn betg cuntanschida ina reconciliaziun, prenda la procura publica immediatamain per mauns l' inquisiziun. En cas motivads po ella obligar la persuna petenta da prestar entaifer 10 dis ina cauziun per ils custs e per las indemnisaziuns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 317
Art. 317 Interrogaziun finala 
En proceduras preliminaras voluminusas e cumplitgadas interroghescha la procura publica la persuna inculpada - avant che terminar l' inquisiziun - anc ina giada en ina interrogaziun finala e la dat la pussaivladad da prender posiziun davart ils resultats. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 318
Art. 318 Terminaziun 
^1 Sche la procura publica resguarda l' inquisiziun sco cumpletta, relascha ella in mandat penal u annunzia la terminaziun previsa en scrit a las partidas che han in domicil enconuschent e las communitgescha, sch' ella vul far l' accusaziun u sch' ella vul sistir la procedura. Il medem mument fixescha ella in termin per las partidas per far propostas da cumprova. 
^2 Propostas da cumprova po ella refusar mo, sch' i vegn pretendì tras talas da registrar las cumprovas davart fatgs ch' èn irrelevants, evidents, enconuschents a l' autoritad penala u gia cumprovads en moda giuridicamain suffizienta. La decisiun vegn relaschada en scrit e sto vegnir motivada curtamain. Propostas da cumprova refusadas pon vegnir inoltradas danovamain en la procedura principala. 
^3 Communicaziuns tenor l' alinea 1 e decisiuns tenor l' alinea 2 n' èn betg contestablas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 319
Art. 319 Motivs 
^1 La procura publica dispona la sistida cumpletta u parziala da la procedura, sche: 
a. nagin suspect che giustifitgescha in' accusaziun n' è confermà; 
b. nagin causal penal n' è ademplì; 
c. motivs da giustificaziun fan ch' in causal penal n' è betg applitgabel; 
d. premissas da process na pon definitivamain betg vegnir ademplidas u impediments en il process èn resultads; 
e. i po - tenor la prescripziun legala - vegnir renunzià ad ina persecuziun penala u ad in chasti. 
^2 Ella po sistir la procedura excepziunalmain er, sche: 
a. l' interess d' ina victima che aveva main che 18 onns il mument, ch' il malfatg è vegnì commess, pretenda quai stringentamain e quest interess predominescha evidentamain l' interess dal stadi vi d' ina persecuziun penala; e 
b. la victima u - en cas ch' ella n' è betg abla da giuditgar - sia represchentanza legala approvescha la sistida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 320
Art. 320 Disposiziun da sistida 
^1 La furma ed il cuntegn general da la disposiziun da sistida sa drizzan tenor ils artitgels 80 ed 81. 
^2 En la disposiziun da sistida abolescha la procura publica mesiras repressivas existentas. Ella po ordinar la sequestraziun d' objects e da valurs da facultad. 
^3 En la disposiziun da sistida na vegnan tractads nagins plants civils. La via civila è averta a l' accusader privat a partir dal mument che la disposiziun da sistida è entrada en vigur. 
^4 Ina disposiziun da sistida cun vigur legala correspunda ad ina decisiun finala d' acquittament. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 321
Art. 321 Communicaziun 
^1 La procura publica communitgescha la disposiziun da sistida: 
a. a las partidas; 
b. a la victima; 
c. a las autras persunas ch' èn participadas a la procedura e ch' èn pertutgadas da la disposiziun; 
d. eventualmain ad autras autoritads che vegnan designadas dals chantuns, sch' ellas han il dretg da far recurs. 
^2 Resalvada resta la renunzia explicita d' ina persuna ch' è participada a la procedura. 
^3 Dal rest èn applitgabels ils artitgels 84-88 confurm al senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 322
Art. 322 Approvaziun e meds legals 
^1 La Confederaziun ed ils chantuns pon fixar che la disposiziun da sistida stoppia vegnir approvada da la procura publica superiura u da la procura publica generala. 
^2 Las partidas pon contestar la disposiziun da sistida entaifer 10 dis davant l' instanza da recurs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 323
Art. 323 Reavertura 
^1 La procura publica dispona la reavertura d' ina procedura ch' è vegnida terminada en moda legalmain valaivla tras ina disposiziun da sistida, sch' ella survegn enconuschientscha da meds da cumprova u da fatgs novs che: 
a. pledan per ina responsabladad penala da la persuna inculpada; e 
b. na resultan betg da las actas da la procedura terminada. 
^2 Ella communitgescha la reavertura a quellas persunas ed a quellas autoritads, a las qualas ella aveva gia communitgà la sistida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 324
Art. 324 Princips 
^1 La procura publica fa l' accusaziun davant la dretgira cumpetenta, sch' ella resguarda - sin basa da l' inquisiziun - ils motivs da suspect sco suffizients e sch' ella na po betg relaschar in mandat penal. 
^2 L' accusaziun n' è betg contestabla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 325
Art. 325 Cuntegn da l' acta d' accusaziun 
^1 L' acta d' accusaziun numna: 
a. il lieu e la data; 
b. la procura publica che fa l' accusaziun; 
c. la dretgira, a la quala l' accusaziun sa drizza; 
d. la persuna inculpada e sia defensiun; 
e. la persuna donnegiada; 
f. uschè curt, ma uschè precis sco pussaivel: ils malfatgs che vegnan reproschads a la persuna inculpada, il lieu, la data, las uras, il gener e las consequenzas dals malfatgs commess; 
g. ils causals penals che la procura publica resguarda sco ademplids, cun indicaziun da las disposiziuns legalas applitgablas. 
^2 La procura publica po far in' accusaziun alternativa u - en cas che sia accusaziun principala vegn sbittada - in' accusaziun eventuala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 326
Art. 326 Ulteriuras indicaziuns e pretensiuns 
^1 La procura publica fa a la dretgira las suandantas indicaziuns e las suandantas pretensiuns, nun che quellas resultian gia da l' acta d' accusaziun: 
a. l' accusader privat sco er ses plants civils eventuals; 
b. las mesiras repressivas ordinadas; 
c. ils objects sequestrads e las valurs da facultad sequestradas; 
d. ils custs d' inquisiziun resultads; 
e. sia eventuala pretensiun d' ordinar l' arrest da segirezza; 
f. sias pretensiuns davart las sancziuns u l' annunzia che questas pretensiuns vegnian fatgas en la tractativa principala; 
g. sias pretensiuns per decisiuns giudizialas posteriuras; 
h. sia dumonda da vegnir citada a la tractativa principala. 
^2 Sche la procura publica na sa preschenta betg persunalmain davant dretgira, po ella - per declerar ils fatgs - agiuntar a sia accusaziun in rapport final che cuntegna er explicaziuns concernent l' appreziaziun da las cumprovas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 327
Art. 327 Consegna da l' accusaziun 
^1 La procura publica transmetta immediatamain l' acta d' accusaziun sco er in eventual rapport final: 
a. a la persuna inculpada, da la quala il lieu da dimora è enconuschent; 
b. a l' accusader privat; 
c. a la victima; 
d. a la dretgira cumpetenta ensemen cun las actas sco er cun ils objects sequestrads e cun las valurs da facultad sequestradas. 
^2 Sche la procura publica pretenda che l' arrest da segirezza vegnia ordinà, transmetta ella in exemplar da l' acta d' accusaziun - ensemen cun la dumonda correspundenta - er a la dretgira da mesiras repressivas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 328
Art. 328 Litispendenza 
^1 La procedura daventa pendenta davant dretgira cun l' entrada da l' acta d' accusaziun. 
^2 Il mument che la litispendenza cumenza passan las cumpetenzas en la procedura a la dretgira. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 329
Art. 329 Examinaziun da l' accusaziun; suspender e metter ad acta la procedura 
^1 La direcziun da la procedura examinescha, sche: 
a. l' accusaziun e las actas èn vegnidas elavuradas confurm a l' urden; 
b. las premissas da process èn ademplidas; 
c. igl èn avant maun impediments da la procedura. 
^2 Sch' i resulta da questa examinaziun u pli tard durant la procedura ch' ina sentenzia na po anc betg vegnir relaschada, suspenda la dretgira la procedura. Sche necessari, refusescha la dretgira l' accusaziun per mauns da la procura publica per la cumplettar u rectifitgar. 
^3 La dretgira decida, sch' in cas suspendì resta pendent davant ella. 
^4 Sch' ina sentenzia na po definitivamain betg vegnir relaschada, metta la dretgira ad acta la procedura suenter ch' ella ha concedì l' attenziun giuridica a las partidas ed ad ulteriuras terzas persunas ch' èn engrevgiadas tras quai. L' artitgel 320 è applitgabel confurm al senn. 
^5 Sche la procedura duai vegnir messa ad acta mo en singuls puncts d' accusaziun, po questa decisiun vegnir relaschada ensemen cun la sentenzia. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 330
Art. 330 Preparaziun da la tractativa principala 
^1 Sch' i sto vegnir entrà en l' accusaziun, prenda la direcziun da la procedura immediatamain las disposiziuns necessarias per exequir la tractativa principala. 
^2 En cas da dretgiras colleghialas lascha la direcziun da la procedura circular las actas. 
^3 La direcziun da la procedura infurmescha la victima davart ses dretgs, nun che las autoritads da persecuziun penala hajan gia fatg quai; l' artitgel 305 è applitgabel confurm al senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 331
Art. 331 Fixaziun da la tractativa principala 
^1 La direcziun da la procedura fixescha, tge cumprovas che vegnan registradas en la tractativa principala. Ella infurmescha las partidas davart la cumposiziun da la dretgira e communitgescha, tge cumprovas che vegnan registradas. 
^2 A medem temp fixescha ella in termin per las partidas per preschentar e per motivar propostas da cumprova; en quest connex renda ella attentas las partidas a l' obligaziun da surpigliar custs ed indemnisaziuns, sch' ellas preschentan ed argumenteschan memia tard las propostas da cumprova. 
^3 Sche la direcziun da la procedura refusescha propostas da cumprova, communitgescha ella quai a las partidas cun ina curta motivaziun. La refusaziun n' è betg contestabla, propostas da cumprova refusadas pon però vegnir preschentadas da nov en la tractativa principala. 
^4 La direcziun da la procedura fixescha la data, las uras ed il lieu da la tractativa principala e citescha las partidas, las perditgas, ils infurmaturs sco er ils experts che duain vegnir interrogads. 
^5 Ella decida definitivamain davart dumondas da spustar la tractativa principala ch' entran avant che quella ha cumenzà. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 332
Art. 332 Tractativas preliminaras 
^1 La direcziun da la procedura po citar las partidas ad ina tractativa preliminara per reglar dumondas organisatoricas. 
^2 A norma da l' artitgel 316 po ella citar las partidas a tractativas d' enclegientscha. 
^3 Sche la registraziun da cumprovas n' è previsiblamain betg pussaivla en la tractativa principala, la po la direcziun da la procedura exequir precedentamain, la surdar ad ina delegaziun da la dretgira, en cas urgents la delegar a la procura publica ubain incumbensar in' assistenza giudiziala per quest intent. Las partidas ston survegnir la pussaivladad da sa participar a talas registraziuns da las cumprovas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 334
Art. 334 Surdada 
^1 Sche la dretgira vegn a la conclusiun ch' ina procedura ch' è pendenta davant ella haja per consequenza in chasti u ina mesira che surpassa sia cumpetenza da sentenzia, surdat ella il cas il pli tard suenter la terminaziun dals pledoyers a la dretgira cumpetenta. Quella exequescha in' atgna procedura da cumprova. 
^2 La decisiun da surdada è incontestabla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 335
Art. 335 Cumposiziun da la dretgira 
^1 La dretgira sa raduna durant l' entira tractativa principala tenor la lescha ed en preschientscha d' in actuar. 
^2 Sch' in derschader croda davent durant la tractativa principala, vegn repetida l' entira tractativa principala, nun che las partidas renunzian a quai. 
^3 La direcziun da la procedura po ordinar ch' in suppleant da la dretgira prendia part dal bel cumenzament da las tractativas per remplazzar sche necessari in commember da la dretgira. 
^4 Sche la dretgira sto giuditgar malfatgs cunter l' integritad sexuala, sto ella cumpigliar - sin giavisch da la victima - almain ina persuna da la medema schlattaina sco la victima. En cas da derschaders singuls poi vegnir divergià da questa regulaziun, sch' igl èn participadas victimas da tuttas duas schlattainas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 336
Art. 336 Persuna inculpada, defensiun uffiziala e defensiun obligatorica 
^1 La persuna inculpada sto sa participar persunalmain a la tractativa principala, sche: 
a. i vegnan tractads crims u delicts; u 
b. la direcziun da la procedura ordinescha sia participaziun persunala. 
^2 La defensiun uffiziala e la defensiun obligatorica ston sa participar persunalmain a la tractativa principala. 
^3 La direcziun da la procedura po dispensar la persuna inculpada sin sia dumonda da sa participar persunalmain a la tractativa, sche quella fa valair motivs impurtants e sche sia preschientscha n' è betg necessaria. 
^4 Sche la persuna inculpada resta absenta senza sa perstgisar, èn applitgablas las prescripziuns davart la procedura contumaziala. 
^5 Sche la defensiun uffiziala u la defensiun obligatorica resta absenta, vegn la tractativa spustada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 337
Art. 337 Procura publica 
^1 La procura publica po far propostas en scrit a la dretgira u sa preschentar persunalmain davant dretgira. 
^2 Ella n' è liada ni vi da l' appreziaziun giuridica fatga en l' acta d' accusaziun ni vi da las pretensiuns fatgas en quella. 
^3 Sch' ella pretenda in chasti che privescha da la libertad da passa 1 onn u ina mesira che privescha da la libertad, sto ella represchentar persunalmain l' accusaziun davant dretgira. 
^4 La direcziun da la procedura po obligar la procura publica er en auters cas da represchentar persunalmain l' accusaziun davant dretgira, sch' ella è da l' avis che quai saja necessari. 
^5 Sche la procura publica na cumpara betg a la tractativa principala, malgrà ch' ella fiss obligada da far quai, vegn la tractativa spustada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 338
Art. 338 Accusader privat e terzas persunas 
^1 La direcziun da la procedura po dispensar l' accusader privat sin sia dumonda da sa participar persunalmain a la tractativa, sche sia preschientscha n' è betg necessaria. 
^2 La terza persuna ch' è pertutgada d' ina confiscaziun pretendida è libra da sa participar persunalmain a la tractativa. 
^3 Sche l' accusader privat u la terza persuna ch' è pertutgada d' ina confiscaziun pretendida na sa participescha betg persunalmain a la tractativa, po el u ella sa laschar represchentar u far propostas en scrit. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 339
Art. 339 Avertura; dumondas pregiudizialas e dumondas intermediaras 
^1 La direcziun da la procedura avra la tractativa principala, communitgescha la cumposiziun da la dretgira e constatescha la preschientscha da las persunas citadas. 
^2 Suenter pon la dretgira e las partidas far dumondas pregiudizialas, en spezial concernent: 
a. la valaivladad da l' accusaziun; 
b. las premissas da process; 
c. ils impediments da la procedura; 
d. las actas e las cumprovas registradas; 
e. la publicitad da la tractativa; 
f. la divisiun da la tractativa. 
^3 La dretgira decida immediatamain davart las dumondas pregiudizialas, suenter ch' ella ha concedì l' attenziun giuridica a las partidas preschentas. 
^4 Sche las partidas fan dumondas intermediaras durant la tractativa principala, las tracta la dretgira sco dumondas pregiudizialas. 
^5 Per tractar dumondas pregiudizialas u dumondas intermediaras po la dretgira spustar da tut temp la tractativa principala per cumplettar las actas u las cumprovas ubain per als laschar cumplettar tras la procura publica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 340
Art. 340 Cuntinuaziun da la tractativa 
^1 Il fatg che eventualas dumondas pregiudizialas èn vegnidas tractadas, ha per consequenza che: 
a. la tractativa principala sto vegnir manada a fin senza interrupziuns nunnecessarias; 
b. l' accusaziun na po betg pli vegnir retratga e midada, cun resalva da l' artitgel 333; 
c. partidas ch' èn obligadas dad esser preschentas dastgan bandunar il lieu da la tractativa mo pli cun il consentiment da la dretgira; sch' ina partida banduna il lieu da la tractativa, vegn la tractativa tuttina cuntinuada. 
^2 Suenter che eventualas dumondas pregiudizialas èn vegnidas tractadas, communitgescha la direcziun da la procedura las pretensiuns da la procura publica, nun che las partidas renunzian a quai. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 341
Art. 341 Interrogaziuns 
^1 La direcziun da la procedura ubain in commember da la dretgira che la direcziun da la procedura ha fixà fa las interrogaziuns. 
^2 Ils ulteriurs commembers da la dretgira e las partidas pon laschar far la direcziun da la procedura dumondas cumplementaras ubain pon las far sezs cun l' autorisaziun da la direcziun da la procedura. 
^3 Al cumenzament da la procedura da cumprova fa la direcziun da la procedura dumondas detagliadas a la persuna inculpada davart sia persuna, davart l' accusaziun e davart ils resultats da la procedura preliminara. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 342
Art. 342 Divisiun da la tractativa principala 
^1 Sin giavisch da la persuna inculpada u da la procura publica ubain d' uffizi po la dretgira divider la tractativa principala; en quest connex po ella fixar il suandant: 
a. en in' emprima part da la procedura vegn tractada mo la dumonda concernent ils fatgs e la culpabilitad, en ina segunda part las consequenzas d' ina sentenzia da culpabilitad u d' in acquittament; u 
b. en in' emprima part da la procedura vegn tractada mo la dumonda concernent ils fatgs ed en ina segunda part la culpabilitad sco er las consequenzas d' ina sentenzia da culpabilitad u d' in acquittament. 
^2 La decisiun davart la divisiun da la tractativa principala è incontestabla. 
^3 Sch' ina tractativa principala vegn dividida en duas parts, dastgan las relaziuns persunalas d' ina persuna inculpada esser object da la tractativa principala mo en cas d' ina sentenzia da culpabilitad, nun che quellas hajan ina impurtanza per la dumonda davart il causal objectiv u subjectiv. 
^4 Las decisiuns davart la dumonda concernent ils fatgs e davart la culpabilitad vegnan communitgadas suenter la deliberaziun, dastgan dentant vegnir contestadas pir cun l' entira sentenzia. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 343
Art. 343 Administraziun da las cumprovas 
^1 La dretgira registrescha novas cumprovas e cumplettescha cumprovas incumplettas. 
^2 Ella registrescha anc ina giada cumprovas che n' èn betg vegnidas registradas confurm a l' urden en la procedura preliminara. 
^3 Ella registrescha anc ina giada cumprovas ch' èn vegnidas registradas confurm a l' urden en la procedura preliminara, sche l' enconuschientscha directa dal med da cumprova para dad esser necessari per pronunziar la sentenzia. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 344
Art. 344 Appreziaziun giuridica divergenta 
Sche la dretgira vul divergiar da l' appreziaziun giuridica dals fatgs che la procura publica ha formulà en l' acta d' accusaziun, communitgescha ella quai a las partidas preschentas e las dat la pussaivladad da prender posiziun en chaussa. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 345
Art. 345 Terminaziun da la procedura da cumprova 
Avant che la procedura da cumprova vegn terminada, dat la dretgira a las partidas la pussaivladad da far ulteriuras propostas da cumprova. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 346
Art. 346 Pledoyers 
^1 Suenter che la tractativa da cumprova è terminada, fan e motiveschan las partidas lur pretensiuns. Ils pledoyers han lieu en la suandanta successiun: 
a. procura publica; 
b. accusader privat; 
c. terzas persunas ch' èn pertutgadas d' ina confiscaziun pretendida ( art. 69-73 CP); 
d. persuna inculpada ubain sia defensiun. 
^2 Las partidas han il dretg da far in segund pledoyer. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 347
Art. 347 Terminaziun da las tractativas da las partidas 
^1 Suenter la terminaziun dals pledoyers ha la persuna inculpada il dretg sin l' ultim pled. 
^2 Suenter declera la direcziun da la procedura che las tractativas da las partidas sajan terminadas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 348
Art. 348 Tractativa da la sentenzia 
^1 La dretgira sa retira suenter la terminaziun da las tractativas da las partidas per deliberar la sentenzia davos portas serradas. 
^2 L' actuar sa participescha cun vusch consultativa. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 349
Art. 349 Cumplettaziun da cumprovas 
Sch' il cas n' è anc betg madir per la sentenzia, decida la dretgira da cumplettar las cumprovas e da reavrir las tractativas da las partidas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 350
Art. 350 Caracter liant da l' accusaziun; basa da la sentenzia 
^1 La dretgira è liada vi dals fatgs che vegnan descrits en l' accusaziun, dentant betg vi da l' appreziaziun giuridica fatga en quella. 
^2 La dretgira resguarda las cumprovas ch' èn vegnidas registradas en la procedura preliminara ed en la procedura principala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 351
Art. 351 Pronunzia e communicaziun da la sentenzia 
^1 Sche la dretgira po decider en chaussas materialas davart l' accusaziun, pronunzia ella ina sentenzia areguard la culpabilitad, areguard las sancziuns ed areguard las ulteriuras consequenzas. 
^2 Ella pronunzia sia sentenzia en tut ils puncts cun ina maioritad simpla. Mintga commember è obligà da votar. 
^3 Ella pronunzia sia sentenzia tenor las disposiziuns da l' artitgel 84. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 352
Art. 352 Premissas 
^1 Sche la persuna inculpada ha confessà ils fatgs durant la procedura preliminara u sche quels èn sclerids suffizientamain en in' autra moda, relascha la procura publica il mandat penal, sch' ella - considerond in chasti cundiziunà u ina relaschada cundiziunada che po eventualmain vegnir revocà - è da l' avis ch' in dals suandants chastis saja suffizient: 
a. ina multa; 
b. in chasti pecuniar da maximalmain 180 taxas per di; 
c. ina lavur d' utilitad publica da maximalmain 720 uras; 
d. in chasti che privescha da la libertad da maximalmain 6 mais. 
^2 Mintgin da quests chastis po vegnir cumbinà cun ina mesira tenor ils artitgels 66-73 CP. 
^3 Ils chastis tenor l' alinea 1 literas b-d pon vegnir cumbinads in cun l' auter, sch' il chasti total pronunzià correspunda ad in chasti che privescha da la libertad da maximalmain 6 mais. Ina cumbinaziun cun ina multa è adina pussaivla. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 353
Art. 353 Cuntegn e communicaziun dal mandat penal 
^1 Il mandat penal cuntegna: 
a. la designaziun da l' autoritad disponenta; 
b. la designaziun da la persuna inculpada; 
c. ils fatgs che vegnan incriminads a la persuna inculpada; 
d. ils causals penals che vegnan ademplids tras quai; 
e. la sancziun; 
f. la menziun - motivada curtamain - da la revocaziun d' ina sancziun u d' ina relaschada cundiziunada; 
g. l' obligaziun da surpigliar custs ed indemnisaziuns; 
h. la designaziun d' objects e da valurs da facultad sequestrads che vegnan deliberads u confiscads; 
i. il renviament a la pussaivladad da far protesta ed a las consequenzas d' ina protesta tralaschada; 
j. il lieu e la data da l' emissiun dal mandat penal; 
k. la suttascripziun da la persuna che emetta il mandat penal; 
^2 Sche la persuna inculpada ha renconuschì pretensiuns civilas da l' accusader privat, vegn quai menziunà en il mandat penal. Pretensiuns che na vegnan betg renconuschidas vegnan renviadas a la giurisdicziun civila. 
^3 Il mandat penal vegn communitgà immediatamain en scrit a las persunas ed a las autoritads che han il dretg da far protesta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 354
Art. 354 Protesta 
^1 Cunter il mandat penal pon far protesta en scrit tar la procura publica entaifer 10 dis: 
a. la persuna inculpada; 
b. ulteriuras persunas pertutgadas; 
c. sche previs, la procura publica superiura u generala da la Confederaziun u dal chantun pertutgà mintgamai en la procedura federala u chantunala. 
^2 Las protestas ston vegnir motivadas, cun excepziun da la protesta da la persuna inculpada. 
^3 Senza ina protesta valaivla daventa il mandat penal ina sentenzia cun vigur legala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 355
Art. 355 Procedura en cas da protesta 
^1 Sch' i vegn fatg ina protesta, administrescha la procura publica las ulteriuras cumprovas ch' èn necessarias per giuditgar la protesta. 
^2 Sch' in protestader na cumpara nunperstgisadamain betg a l' interrogaziun - e quai malgrà la citaziun - vala sia protesta sco retratga. 
^3 Suenter avair administrà las cumprovas decida la procura publica, sch' ella: 
a. insista sin il mandat penal; 
b. metta ad acta la procedura; 
c. relascha in nov mandat penal; 
d. fa in' accusaziun tar la dretgira d' emprima instanza. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 356
Art. 356 Procedura davant la dretgira d' emprima instanza 
^1 Sche la procura publica decida d' insister sin il mandat penal, surdat ella immediatamain las actas a la dretgira d' emprima instanza per exequir la procedura principala. Il mandat penal vala sco acta d' accusaziun. 
^2 La dretgira d' emprima instanza decida davart la valaivladad dal mandat penal e da la protesta. 
^3 La protesta po vegnir retratga fin a la terminaziun dals pledoyers. 
^4 Sch' il protestader na cumpara nunperstgisadamain betg a la tractativa principala e sch' el na sa lascha er betg represchentar, vala sia protesta sco retratga. 
^5 Sch' il mandat penal è nunvalaivel, l' annullescha la dretgira e surdat il cas a la procura publica per exequir ina nova procedura preliminara. 
^6 Sche la protesta sa referescha mo als custs ed a las indemnisaziuns ubain ad ulteriuras consequenzas accessoricas, decida la dretgira en ina procedura en scrit, nun ch' il protestader pretendia expressivamain ina tractativa. 
^7 Sch' igl èn vegnids relaschads cunter pliras persunas mandats penals che sa refereschan als medems fatgs, è applitgabel l' artitgel 392 confurm al senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 357
Art. 357 
^1 Las autoritads administrativas che vegnan incaricadas per la persecuziun e per il giudicament da surpassaments han las cumpetenzas da la procura publica. 
^2 La procedura sa drizza confurm al senn tenor las prescripziuns davart la procedura da mandat penal. 
^3 Sch' il causal da surpassament n' è betg ademplì, metta l' autoritad penala per surpassaments ad acta la procedura cun ina disposiziun motivada curtamain. 
^4 Sch' ils fatgs che duain vegnir giuditgads èn chastiabels sco crims u delicts tenor l' avis da l' autoritad penala per surpassaments, surdat ella il cas a la procura publica. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 358
Art. 358 Princips 
^1 Fin a l' accusaziun po la persuna inculpada dumandar la procura publica d' exequir la procedura scursanida, sch' ella confessa ils fatgs essenzials per l' appreziaziun giuridica e sch' ella renconuscha almain da princip las pretensiuns civilas. 
^2 La procedura scursanida è exclusa, sche la procura publica pretenda in chasti che privescha da la libertad da passa 5 onns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 359
Art. 359 Iniziaziun 
^1 La procura publica decida definitivamain davart l' execuziun da la procedura scursanida. La disposiziun na sto betg vegnir motivada. 
^2 La procura publica communitgescha a las partidas l' execuziun da la procedura scursanida e dat a l' accusader privat in termin da 10 dis per annunziar pretensiuns civilas e pretensiuns d' indemnisar custs da procedura necessaris. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 360
Art. 360 Acta d' accusaziun 
^1 L' acta d' accusaziun cuntegna: 
a. las indicaziuns tenor ils artitgels 325 e 326; 
b. il chasti; 
c. las mesiras; 
d. las directivas, en cas ch' i vegn concedida in' execuziun cundiziunada dal chasti; 
e. la revocaziun da sancziuns cundiziunadas u da relaschadas or da l' execuziun da sancziuns; 
f. la regulaziun davart las pretensiuns civilas da l' accusader privat; 
g. l' obligaziun da surpigliar custs ed indemnisaziuns; 
h. l' infurmaziun che las partidas desistian d' ina procedura ordinaria sco er da far protesta cun lur consentiment a l' acta d' accusaziun. 
^2 La procura publica communitgescha l' acta d' accusaziun a las partidas. Quellas ston declerar entaifer 10 dis, sch' ellas acceptan u refuseschan l' acta d' accusaziun. L' acceptaziun è irrevocabla. 
^3 Sche l' accusader privat na refusescha betg l' acta d' accusaziun en scrit entaifer il termin, vala quella sco acceptada. 
^4 Sche las partidas acceptan l' acta d' accusaziun, surdat la procura publica quella ensemen cun las ulteriuras actas a la dretgira d' emprima instanza. 
^5 Sch' ina partida n' accepta betg l' acta d' accusaziun, exequescha la procura publica ina procedura preliminara ordinaria. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 361
Art. 361 Tractativa principala 
^1 La dretgira d' emprima instanza exequescha ina tractativa principala. 
^2 A chaschun da la tractativa principala interroghescha la dretgira la persuna inculpada e constatescha, sche: 
a. ella accepta ils fatgs, sin ils quals l' accusaziun sa basa; e 
b. questa decleraziun correspunda al stadi da las actas. 
^3 La dretgira interroghescha - sche necessari - er las ulteriuras partidas preschentas. 
^4 Ina procedura da cumprova n' ha betg lieu. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 362
Art. 362 Sentenzia u refusaziun 
^1 La dretgira decida libramain, sche: 
a. l' execuziun da la procedura scursanida è legala e cunvegnenta; 
b. l' accusaziun correspunda al resultat da la tractativa principala ed a las actas; e 
c. las sancziuns pretendidas èn adequatas. 
^2 Sche las premissas per pronunziar ina sentenzia en ina procedura scursanida èn ademplidas, integrescha la dretgira ils causals penals, las sancziuns e las pretensiuns civilas da l' acta d' accusaziun en la sentenzia. L' adempliment da las premissas per la procedura scursanida vegnan motivadas summaricamain. 
^3 Sche las premissas per ina sentenzia en la procedura scursanida n' èn betg ademplidas, refusescha la dretgira las actas per mauns da la procura publica per exequir ina procedura preliminara ordinaria. La dretgira communitgescha sia refusaziun a las partidas a bucca ed en scrit en il dispositiv. Questa decisiun n' è betg contestabla. 
^4 Las decleraziuns che las partidas han fatg en vista a la procedura scursanida, n' èn betg utilisablas en ina procedura ordinaria che ha lieu suenter la refusaziun d' ina sentenzia en la procedura scursanida. 
^5 Cun l' appellaziun cunter ina sentenzia en la procedura scursanida po ina partida mo far valair ch' ella n' haja betg acceptà l' acta d' accusaziun u che la sentenzia na correspundia betg a l' acta d' accusaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 363
Art. 363 Cumpetenza 
^1 La dretgira che pronunzia la sentenzia d' emprima instanza prenda er las decisiuns posteriuras independentas ch' èn vegnidas delegadas ad in' autoritad giudiziala, nun che la Confederaziun u ils chantuns fixeschian insatge auter. 
^2 La procura publica che ha decidì en la procedura da mandat penal ubain l' autoritad penala per surpassaments che ha decidì en la procedura penala per surpassaments prenda er las decisiuns posteriuras. 
^3 Per decisiuns posteriuras che n' èn betg chaussa da la dretgira, fixeschan la Confederaziun ed ils chantuns l' autoritad cumpetenta. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 364
Art. 364 Procedura 
^1 L' autoritad cumpetenta iniziescha d' uffizi la procedura per relaschar ina decisiun giudiziala posteriura, nun ch' il dretg federal fixeschia insatge auter. Ella inoltrescha las actas correspundentas sco er sia pretensiun a la dretgira. 
^2 En ils ulteriurs cas pon la persuna sentenziada u autras persunas autorisadas pretender cun ina dumonda motivada en scrit d' iniziar la procedura. 
^3 La dretgira examinescha, sche las premissas per ina decisiun giudiziala posteriura èn ademplidas, e cumplettescha - sche necessari - las actas u lascha far la polizia ulteriuras retschertgas. 
^4 Ella dat a las persunas ed a las autoritads pertutgadas la pussaivladad da s' exprimer davart la decisiun previsa e da far pretensiuns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 365
Art. 365 Decisiun 
^1 La dretgira decida sin basa da las actas. Ella po er ordinar ina tractativa. 
^2 Ella pronunzia sia sentenzia en scrit e la motivescha curtamain. Sch' ina tractativa ha gì lieu, communitgescha ella immediatamain sia decisiun a bucca. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 366
Art. 366 Premissas 
^1 Sch' ina persuna inculpada ch' è vegnida citada confurm a l' urden na cumpara betg a la tractativa principala d' emprima instanza, fixescha la dretgira ina nova tractativa e citescha puspè la persuna inculpada u la lascha manar davant dretgira. Ella registrescha las cumprovas che na cumportan nagin retard. 
^2 Sche la persuna inculpada na cumpara betg a la tractativa principala ch' è vegnida fixada da nov ubain sch' ella na po betg vegnir manada davant dretgira, po la tractativa principala vegnir exequida en sia absenza. La dretgira po er suspender la procedura. 
^3 Sche la persuna inculpada è sezza sa fatga incapabla da sa participar a las tractativas u sch' ella refusescha da vegnir manada or da l' arrest davant dretgira per la tractativa principala, po la dretgira exequir immediatamain ina procedura contumaziala. 
^4 Ina procedura contumaziala po mo avair lieu, sche: 
a. la persuna inculpada ha gì fin lura avunda pussaivladads en la procedura da s' exprimer davart ils malfatgs che la vegnan reproschads; e 
b. la chargia da cumprovas permetta ina sentenzia contumaziala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 367
Art. 367 Execuziun e decisiun 
^1 Las partidas e la defensiun vegnan autorisadas da far lur pledoyers. 
^2 La dretgira giuditgescha sin fundament da las cumprovas ch' èn vegnidas registradas en la procedura preliminara ed en la procedura principala. 
^3 Suenter la terminaziun dals pledoyers po la dretgira pronunziar ina sentenzia u suspender la procedura, fin che la persuna inculpada cumpara persunalmain davant dretgira. 
^4 Dal rest sa drizza la procedura contumaziala tenor las disposiziuns davart la procedura principala d' emprima instanza. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 368
Art. 368 Dumonda per in nov giudicament 
^1 Sche la sentenzia contumaziala po vegnir tramessa persunalmain a la persuna sentenziada, vegn ella rendida attenta ch' ella po pretender en scrit u a bucca entaifer 10 dis in nov giudicament tar la dretgira che ha pronunzià la sentenzia. 
^2 En la dumonda sto la persuna sentenziada motivar curtamain, pertge ch' ella n' ha betg pudì sa participar a la tractativa principala. 
^3 La dretgira refusescha la dumonda, sche la persuna sentenziada n' è nunperstgisadamain betg cumparida a la tractativa principala, malgrà ch' ella è vegnida citada confurm a l' urden. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 369
Art. 369 Procedura 
^1 Sche las premissas per in nov giudicament èn previsiblamain ademplidas, fixescha la direcziun da la procedura ina nova tractativa principala. A chaschun da questa tractativa decida la dretgira davart la dumonda per in nov giudicament e pronunzia eventualmain ina nova sentenzia. 
^2 Las instanzas da recurs suspendan las proceduras da meds legals che autras partidas han inizià. 
^3 La direcziun da la procedura decida fin a la tractativa principala davart la concessiun d' in effect suspensiv sco er davart l' arrest da segirezza. 
^4 Sche la persuna sentenziada na cumpara puspè nunperstgisadamain betg a la tractativa principala, resta la sentenzia contumaziala valaivla. 
^5 La dumonda per in nov giudicament po vegnir retratga fin a la fin da las tractativas da las partidas; la persuna sentenziada è obligada da surpigliar custs ed indemnisaziuns. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 370
Art. 370 Nova sentenzia 
^1 La dretgira pronunzia ina nova sentenzia. Cunter quella pon vegnir prendids ils meds legals usitads. 
^2 Cun l' entrada en vigur da la nova sentenzia scadan la sentenzia contumaziala, ils meds legals ch' èn vegnids prendids cunter quella e las decisiuns ch' èn gia vegnidas relaschadas en la procedura da meds legals. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 371
Art. 371 Relaziun tar l' appellaziun 
^1 Fin ch' il termin d' appellaziun n' è betg anc scadì, po la persuna sentenziada ultra u empè da far ina dumonda per in nov giudicament er far appellaziun cunter la sentenzia contumaziala. Ella sto vegnir infurmada davart questa pussaivladad en il senn da l' artitgel 368 alinea 1. 
^2 In' appellaziun vegn mo tractada, sche la dumonda per in nov giudicament è vegnida refusada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 372
Art. 372 Premissas e cumpetenza 
^1 Sch' ina cauziun preventiva tenor l' artitgel 66 CP na po betg vegnir ordinada cunter ina persuna inculpada en il rom da la procedura penala, ha lieu ina procedura independenta. 
^2 Sche la persuna inculpada è arrestada pervia dal privel da repeter u da commetter in malfatg, na vegn betg ordinada ina cauziun preventiva. 
^3 La dumonda d' iniziar la procedura independenta sto vegnir inoltrada tar la procura publica dal lieu, nua che la smanatscha è vegnida pronunziada u l' intenziun da repeter il malfatg è vegnida exprimida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 373
Art. 373 Procedura 
^1 La procura publica interroghescha las persunas participadas e transmetta silsuenter las actas a la dretgira da mesiras repressivas. Quella ordinescha las mesiras numnadas en l' artitgel 66 CP. Cunter l' ordinaziun da l' arrest po la persuna pertutgada far recurs tar l' instanza da recurs. 
^2 La persuna smanatschada ha ils medems dretgs sco l' accusader privat. En cas motivads po ella vegnir obligada da prestar ina cauziun per ils custs da la procedura e per indemnisaziuns. 
^3 La persuna smanatschanta ha ils dretgs d' ina persuna inculpada. 
^4 Sche la prestaziun d' ina cauziun tenor l' artitgel 66 alinea 3 CP croda al stadi, vegni disponì en chaussa applitgond l' artitgel 240. 
^5 Sch' i smanatscha in privel direct d' ina persuna, po la procura publica arrestar questa persuna ad interim ubain prender autras mesiras da protecziun. La procura publica maina immediatamain la persuna a la dretgira da mesiras repressivas cumpetenta; quella decida davart l' ordinaziun da l' arrest. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 374
Art. 374 Premissas e procedura 
^1 Sch' ina persuna inculpada è penalmain irresponsabla e sche l' applicaziun dals artitgels 19 alinea 4 u 263 CP na vegn betg en dumonda, pretenda la procura publica en scrit da la dretgira d' emprima instanza ch' ella prendia ina mesira tenor ils artitgels 59-61, 63, 64, 67 u 67b CP, senza ch' ella mettia l' emprim ad acta la procedura pervia d' irresponsabladad penala. 
^2 Resguardond il stadi da sanadad da la persuna inculpada ubain per proteger la persunalitad da quella po la dretgira d' emprima instanza: 
a. manar la tractativa en absenza da la persuna inculpada; 
b. excluder la publicitad da las tractativas. 
^3 Ella dat a l' accusader privat la pussaivladad da s' exprimer davart la pretensiun da la procura publica e davart il plant civil. 
^4 Dal rest valan las disposiziuns davart la procedura principala d' emprima instanza. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 375
Art. 375 Decisiun 
^1 La dretgira ordinescha la mesira pretendida u autras mesiras, sch' ella è da l' avis ch' ils delinquents e l' irresponsabladad penala sajan cumprovads e che la mesira saja necessaria. A medem temp decida ella davart las pretensiuns civilas ch' èn vegnidas fatgas valair. 
^2 L' ordinaziun da la mesira e la decisiun davart las pretensiuns civilas vegnan relaschadas en ina sentenzia. 
^3 Sche la dretgira è da l' avis che la persuna inculpada saja penalmain responsabla u responsabla per ils malfatgs ch' ella ha commess en il stadi da l' irresponsabladad penala, refusescha ella la pretensiun da la procura publica. Cun l' entrada en vigur da questa decisiun vegn cuntinuada la procedura preliminara cunter la persuna inculpada. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 376
Art. 376 Premissas 
Ina procedura da confiscaziun independenta vegn exequida, sch' i sto vegnir decidì davart la confiscaziun d' objects u da valurs da facultad ordaifer ina procedura penala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 377
Art. 377 Procedura 
^1 Objects u valurs da facultad che ston probablamain vegnir confiscads en ina procedura independenta vegnan sequestrads. 
^2 Sche las premissas per ina confiscaziun èn ademplidas, ordinescha la procura publica la confiscaziun cun in cumond da confiscaziun; ella dat a la persuna pertutgada la pussaivladad da prender posiziun. 
^3 Sche las premissas n' èn betg ademplidas, dispona ella da metter ad acta la procedura e da restituir ils objects u las valurs da facultad a la persuna autorisada. 
^4 La procedura da protesta sa drizza tenor las disposiziuns davart il mandat penal. In' eventuala decisiun da la dretgira vegn relaschada en furma d' in conclus u d' ina disposiziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 378
Art. 378 Utilisaziun a favur da la persuna donnegiada 
La procura publica u la dretgira decida er davart las pretensiuns da la persuna donnegiada d' utilisar ils objects confiscads e las valurs da facultad confiscadas a sia favur. L' artitgel 267 alineas 3-6 è applitgabel confurm al senn. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 379
Art. 379 Prescripziuns applitgablas 
La procedura da meds legals sa drizza confurm al senn tenor las disposiziuns generalas da questa lescha, nun che quest titel cuntegnia disposiziuns spezialas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 380
Art. 380 Decisiuns definitivas u incontestablas 
Cunter ina decisiun che questa lescha declera sco definitiva u incontestabla n' è admess nagin med legal tenor questa lescha. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 381
Art. 381 Legitimaziun da la procura publica 
^1 La procura publica po prender in med legal a favur u a disfavur da la persuna inculpada u sentenziada. 
^2 Sche la Confederaziun u ils chantuns prevesan ina procura publica superiura u generala, fixeschan els, tge procura publica ch' è autorisada da prender meds legals. 
^3 Els reglan, tge autoritads che pon prender meds legals en la procedura penala per surpassaments. 
^4 La Procura publica da la Confederaziun po prender meds legals cunter decisiuns chantunalas, sche: 
a. il dretg federal prevesa che la decisiun stoppia vegnir communitgada ad ella u ad in' autra autoritad federala; 
b. ella ha transmess la chaussa penala a las autoritads chantunalas per l' inquisiziun e per il giudicament. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 382
Art. 382 Legitimaziun da las ulteriuras partidas 
^1 Mintga partida che ha in interess legitim d' annullar u da midar ina decisiun, po prender in med legal. 
^2 L' accusader privat na po betg contestar ina decisiun areguard la sancziun pronunziada. 
^3 Suenter la mort da la persuna inculpada u sentenziada ubain da l' accusader privat pon ils confamigliars prender in med legal en il senn da l' artitgel 110 alinea 1 CP tenor l' urden da la successiun d' ierta ubain cuntinuar cun la procedura da meds legals, uschenavant che lur interess legitims èn pertutgads. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 383
Art. 383 Prestaziun da cauziun 
^1 La direcziun da la procedura da l' instanza da recurs po obligar l' accusader privat da prestar entaifer in tschert termin ina cauziun per eventuals custs e per eventualas indemnisaziuns. L' artitgel 136 resta resalvà. 
^2 Sche la cauziun na vegn betg prestada entaifer il termin fixà, na tracta l' instanza da recurs betg il med legal. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 384
Art. 384 Cumenzament dal termin 
Il termin per meds legals cumenza: 
a. en cas d' ina sentenzia: cun la surdada u cun la consegna dal dispositiv en scrit; 
b. en cas d' autras decisiuns: cun la consegna da la decisiun; 
c. en cas ch' in act processual na vegn betg communitgà en scrit: cun l' enconuschientscha. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 385
Art. 385 Motivaziun e furma 
^1 Sche questa lescha pretenda ch' il med legal vegnia motivà, sto la persuna u l' autoritad che prenda il med legal inditgar exactamain: 
a. tge aspect da la decisiun ch' ella contesta; 
b. tge motivs che dumondan in' autra decisiun; 
c. a tge meds da cumprova ch' ella sa referescha. 
^2 Sche l' inoltraziun n' ademplescha betg questas pretensiuns, la refusescha l' instanza da recurs per mauns da l' autur per la curreger entaifer in curt termin supplementar. Sche l' inoltraziun n' ademplescha er suenter il termin supplementar betg las pretensiuns, n' entra l' instanza da recurs betg en il med legal. 
^3 La designaziun incorrecta d' in med legal n' ha nagin effect sin sia valaivladad. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 386
Art. 386 Renunzia e retratga 
^1 Tgi ch' è autorisà da prender in med legal po renunziar a quest dretg, declerond quai en scrit u a bucca a l' autoritad che decida, e quai suenter che la decisiun contestabla è vegnida communitgada. 
^2 Tgi che ha prendì in med legal po retrair quel: 
a. en cas da proceduras a bucca: fin a la terminaziun da las tractativas da las partidas; 
b. en cas da proceduras en scrit: fin a la terminaziun da la correspundenza e d' eventualas cumplettaziuns da cumprovas u da las actas. 
^3 La renunzia e la retratga èn definitivas, nun che la partida haja fatg sia decleraziun pervia d' in engion, pervia d' in malfatg u pervia d' ina infurmaziun incorrecta d' ina autoritad. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 387
Art. 387 Effect suspensiv 
Ils meds legals n' han nagin effect suspensiv; resalvadas restan disposiziuns divergentas da questa lescha u ordinaziuns da la direcziun da la procedura da l' instanza da recurs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 388
Art. 388 Mesiras proceduralas e preventivas 
La direcziun da la procedura da l' instanza da recurs prenda las mesiras proceduralas e preventivas ch' èn urgentas e necessarias. En spezial po ella: 
a. incumbensar la procura publica da registrar cumprovas urgentas; 
b. ordinar l' arrest; 
c. nominar ina defensiun uffiziala. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 389
Art. 389 Cumplettaziun da cumprovas 
^1 La procedura da meds legals sa basa sin las cumprovas ch' èn vegnidas registradas en la procedura preliminara ed en la procedura principala d' emprima instanza. 
^2 L' administraziun da las cumprovas da la dretgira d' emprima instanza vegn mo repetida, sche: 
a. prescripziuns davart las cumprovas èn vegnidas violadas; 
b. la registraziun da las cumprovas è stada incumpletta; 
c. las actas davart la registraziun da las cumprovas paran dad esser dubitaivlas. 
^3 L' instanza da recurs registrescha d' uffizi u sin dumonda d' ina partida las cumprovas supplementaras ch' èn necessarias. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 390
Art. 390 Procedura en scrit 
^1 Tgi che vul prender in med legal, per il qual questa lescha prescriva ina procedura en scrit, sto inoltrar in' acta da recurs. 
^2 Sch' il med legal n' è betg evidentamain inadmissibel u nunmotivà, trametta la direcziun da la procedura l' acta da recurs a las ulteriuras partidas ed a l' instanza precedenta per prender posiziun. Sche l' acta da recurs na po betg vegnir consegnada u sch' i na vegn betg prendì posiziun, vegn tuttina cuntinuada la procedura. 
^3 L' instanza da meds legals ordinescha - sche necessari - ina segunda correspundenza. 
^4 Ella prenda sia decisiun sin via circulara u en ina tractativa betg publica sin basa da las actas e da l' administraziun da las cumprovas supplementaras. 
^5 Ella po ordinar ina tractativa d' uffizi u sin dumonda d' ina partida. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 391
Art. 391 Decisiun 
^1 Tar sia decisiun n' è l' instanza da meds legals betg liada vi da: 
a. las motivaziuns da las partidas; 
b. las pretensiuns da las partidas, nun ch' ella giuditgeschia plants civils. 
^2 Ella na dastga betg midar decisiuns a disfavur da la persuna inculpada u sentenziada, sch' il med legal è vegnì prendì mo a favur da quella. Resalvà resta in chasti pli sever pervia da fatgs che la dretgira d' emprima instanza na pudeva betg enconuscher. 
^3 Ella na dastga betg midar decisiuns davart l' aspect civil a disfavur da l' accusader privat, sche mo quel ha fatg in recurs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 392
Art. 392 Extensiun da l' effect da l' approvaziun d' in recurs 
^1 Sche mo singulas da las persunas ch' èn inculpadas u sentenziadas en la medema procedura prendan in med legal e sche quel vegn approvà, vegn la decisiun contestada annullada u midada er a favur da quels che n' han betg fatg recurs, sche: 
a. l' instanza da recurs giuditgescha ils fatgs en moda differenta; e 
b. lur consideraziuns constattan er per las autras persunas participadas. 
^2 Avant che prender sia decisiun consultescha l' instanza da recurs - sche necessari - las persunas inculpadas u sentenziadas che n' han betg prendì in med legal sco er la procura publica e l' accusader privat. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 393
Art. 393 Admissibladad e motivs da recurs 
^1 Il recurs è admissibel cunter: 
a. las disposiziuns ed ils acts processuals da la polizia, da la procura publica e da las autoritads penalas per surpassaments; 
b. las disposiziuns ed ils conclus sco er ils acts processuals da las dretgiras d' emprima instanza, cun excepziun da decisiuns proceduralas; 
c. las decisiuns da la dretgira da mesiras repressivas en ils cas ch' èn previs en questa lescha. 
^2 Cun il recurs pon vegnir contestadas: 
a. violaziuns da dretg, inclusiv il surpassament e l' abus dal liber appreziar, la snegaziun da dretg e la retardada da dretg; 
b. la constataziun incumpletta u fallada dals fatgs; 
c. l' inadequatezza. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 394
Art. 394 Exclusiun dal recurs 
Il recurs è inadmissibel: 
a. sche l' appellaziun è pussaivla; 
b. cunter la refusaziun da propostas da cumprova tras la procura publica u tras l' autoritad penala per surpassaments, sche la proposta po vegnir repetida davant la dretgira d' emprima instanza senza ch' i resultia in dischavantatg giuridic. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 395
Art. 395 Dretgira colleghiala sco instanza da recurs 
Sch' ina dretgira colleghiala è l' instanza da recurs, giuditgescha la direcziun da la procedura da quella suletta davart il recurs, sche quel cuntegna: 
a. exclusivamain surpassaments; 
b. las consequenzas accessoricas economicas d' ina decisiun en cas d' in import dispitaivel da maximalmain 5000 francs. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 396
Art. 396 Furma e termin 
^1 Il recurs cunter decisiuns ch' èn vegnidas communitgadas en scrit u a bucca sto vegnir inoltrà entaifer 10 dis en scrit e cun ina motivaziun tar l' instanza da recurs. 
^2 Recurs pervia da snegaziun da dretg u retardada da dretg n' èn betg liads vi d' in termin. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 397
Art. 397 Procedura e decisiun 
^1 Il recurs vegn tractà en ina procedura en scrit. 
^2 Sche l' autoritad approvescha il recurs, prenda ella ina nova decisiun u annullescha la decisiun contestada e la refusescha per mauns da l' instanza precedenta per prender ina nova decisiun. 
^3 Sch' ella approvescha il recurs cunter ina disposiziun da metter ad acta la procedura, po ella dar directivas a la procura publica u a l' autoritad penala per surpassaments per l' ulteriur andament da la procedura. 
^4 Sch' ella constatescha ina snegaziun da dretg u ina retardada da dretg, po ella dar directivas a l' autoritad respectiva e fixar termins per observar quellas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 398
Art. 398 Admissibladad e motivs d' appellaziun 
^1 L' appellaziun è admissibla cunter sentenzias da dretgiras d' emprima instanza, cun las qualas la procedura è vegnida terminada per part u dal tuttafatg. 
^2 La dretgira d' appellaziun po examinar en moda cumplessiva tut ils aspects contestads da la sentenzia. 
^3 Cun l' appellaziun pon vegnir constestadas: 
a. violaziuns da dretg, inclusiv il surpassament e l' abus dal liber appreziar, la snegaziun da dretg e la retardada da dretg; 
b. la constataziun incumpletta u fallada dals fatgs; 
c. l' inadequatezza. 
^4 Sche la procedura principala d' emprima instanza ha tractà exclusivamain surpassaments, poi vegnir fatg valair cun l' appellaziun mo che la sentenzia haja mancanzas giuridicas ubain che la constataziun dals fatgs saja evidentamain fallada u sa basia sin ina snegaziun da dretg. I na pon betg vegnir preschentadas novas pretensiuns u novas cumprovas. 
^5 Sche l' appellaziun sa restrenscha a l' aspect civil, vegn la sentenzia d' emprima instanza examinada mo, uschenavant ch' il dretg da procedura civila ch' è applitgabel a la dretgira cumpetenta prevesa quai. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 399
Art. 399 Annunzia da l' appellaziun e decleraziun d' appellaziun 
^1 L' appellaziun sto vegnir annunziada a la dretgira d' emprima instanza en scrit u a bucca per il protocol entaifer 10 dis suenter che la sentenzia è vegnida communitgada. 
^2 Suenter che la dretgira d' emprima instanza ha motivà la sentenzia, transmetta ella l' annunzia ensemen cun las actas a la dretgira d' appellaziun. 
^3 La partida che ha annunzià l' appellaziun inoltrescha ina decleraziun d' appellaziun en scrit a la dretgira d' appellaziun, e quai entaifer 20 dis suenter la consegna da la sentenzia motivada. Ella sto inditgar en quella: 
a. sch' ella contesta l' entira sentenzia u sulettamain tschertas parts da quella; 
b. tge midadas da la sentenzia d' emprima instanza ch' ella pretenda; e 
c. tge propostas da cumprova ch' ella fa. 
^4 Tgi che contesta mo tschertas parts da la sentenzia, sto inditgar liantamain en la decleraziun d' appellaziun, a tgeninas da las suandantas parts che l' appellaziun sa restrenscha: 
a. a l' aspect penal, eventualmain concernent singuls acts; 
b. a la calculaziun dal chasti; 
c. a l' ordinaziun da mesiras; 
d. a la pretensiun civila u a singulas pretensiuns civilas; 
e. a las consequenzas accessoricas da la sentenzia; 
f. a l' obligaziun da surpigliar custs ed indemnisaziuns sco er a l' obligaziun da reparar il donn; 
g. a las decisiuns giudizialas posteriuras. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 400
Art. 400 Examinaziun preliminara 
^1 En cas che la decleraziun d' appellaziun n' inditgescha betg definitivamain, sche l' entira sentenzia d' emprima instanza vegn contestada ubain mo tschertas parts da quella, pretenda la direcziun da la procedura da la dretgira d' appellaziun da la partida ch' ella preciseschia sia decleraziun e fixescha per quai in termin. 
^2 La direcziun da la procedura transmetta a las ulteriuras partidas immediatamain ina copia da la decleraziun d' appellaziun. 
^3 Entaifer 20 dis suenter avair retschavì la decleraziun d' appellaziun pon las ulteriuras partidas inoltrar en scrit: 
a. ina pretensiun da betg entrar en chaussa; la pretensiun sto esser motivada; 
b. ina decleraziun d' appellaziun adesiva. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 401
Art. 401 Appellaziun adesiva 
^1 L' appellaziun adesiva sa drizza confurm al senn tenor l' artitgel 399 alineas 3 e 4. 
^2 Ella n' è betg restrenschida al cuntegn da l' appellaziun principala, nun che quella sa refereschia exclusivamain a l' aspect civil da la sentenzia. 
^3 Sche l' appellaziun vegn retratga u sch' i na vegn betg entrà en quella, scada er l' appellaziun adesiva. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 402
Art. 402 Effect da l' appellaziun 
L' appellaziun ha in effect suspensiv areguard ils aspects contestads. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 403
Art. 403 Entrada 
^1 La dretgira d' appellaziun decida en ina sentenzia en scrit, sch' i duai vegnir entrà en l' appellaziun, en cas che la direcziun da la procedura u ina partida fa valair che: 
a. l' annunzia u la decleraziun d' appellaziun saja retardada u inadmissibla; 
b. l' appellaziun saja inadmissibla en il senn da l' artitgel 398; 
c. i manchian las premissas da process u i dettia impediments da process. 
^2 Ella dat a las partidas la pussaivladad da prender posiziun. 
^3 Sch' ella n' entra betg en l' appellaziun, communitgescha ella a las partidas la decisiun motivada da betg entrar en chaussa. 
^4 Cas cuntrari relascha la direcziun da la procedura immediatamain las ordinaziuns necessarias per exequir l' ulteriura procedura d' appellaziun. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 404
Art. 404 Dimensiun da l' examinaziun 
^1 La dretgira d' appellaziun examinescha mo ils aspects contestads da la sentenzia d' emprima instanza. 
^2 A favur da la persuna inculpada po ella er examinar aspects che n' èn betg vegnids contestads, per impedir decisiuns illegalas u malgistas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 405
Art. 405 Procedura a bucca 
^1 La tractativa d' appellaziun a bucca sa drizza tenor las disposiziuns davart la tractativa principala d' emprima instanza. 
^2 Sche la persuna inculpada u l' accusader privat ha declerà l' appellaziun u l' appellaziun adesiva, citescha la direcziun da la procedura la persuna inculpada u l' accusader privat a la tractativa d' appellaziun. En cas simpels po la direcziun da la procedura als dispensar sin lur dumonda da la participaziun u als permetter d' inoltrar e da motivar lur pretensiuns en scrit. 
^3 La direcziun da la procedura citescha la procura publica a la tractativa: 
a. en ils cas ch' èn previs en l' artitgel 337 alineas 3 e 4; 
b. sche la procura publica ha declerà l' appellaziun u l' appellaziun adesiva. 
^4 Sche la procura publica n' è betg vegnida citada, po ella far pretensiuns en scrit ed inoltrar ina motivaziun en scrit ubain sa preschentar persunalmain davant dretgira. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 406
Art. 406 Procedura en scrit 
^1 La dretgira d' appellaziun po tractar l' appellaziun en ina procedura en scrit, sche exclusivamain: 
a. dumondas giuridicas ston vegnir decididas; 
b. l' aspect civil è vegnì contestà; 
c. surpassaments èn cuntegnids en la sentenzia d' emprima instanza e l' appellaziun na pretenda betg ina sentenzia da culpabilitad pervia d' in delict u pervia d' in crim; 
d. l' obligaziun da surpigliar custs ed indemnisaziuns sco er l' obligaziun da reparar il donn èn vegnidas contestadas; 
e. mesiras en il senn dals artitgels 66-73 CP èn vegnidas contestadas. 
^2 Cun il consentiment da las partidas po la direcziun da la procedura ultra da quai ordinar la procedura en scrit, sche: 
a. la preschientscha da la persuna inculpada n' è betg necessaria; 
b. l' appellaziun cuntegna sentenzias d' in derschader singul. 
^3 La direcziun da la procedura fixescha in termin per la partida che ha declerà l' appellaziun per inoltrar ina motivaziun en scrit. 
^4 La procedura che suonda sa drizza tenor l' artitgel 390 alineas 2-4. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 407
Art. 407 Negligientscha da las partidas 
^1 L' appellaziun u l' appellaziun adesiva vala sco retratga, sche la partida che l' ha declerada: 
a. resta absenta da la tractativa d' appellaziun a bucca senza sa perstgisar e na sa lascha er betg represchentar; 
b. na fa betg ina inoltraziun en scrit; u 
c. na po betg vegnir citada. 
^2 Sche la procura publica u l' accusader privat ha declerà l' appellaziun cunter la culpaivladad u cunter l' aspect penal e sche la persuna inculpada resta nunperstgisadamain absenta da la tractativa, ha lieu ina procedura contumaziala. 
^3 Sche l' accusader privat ha restrenschì sia appellaziun a l' aspect civil e sche la persuna inculpada resta nunperstgisadamain absenta da la tractativa, decida la dretgira d' appellaziun sin basa dals resultats da la tractativa principala d' emprima instanza e sin basa da las ulteriuras actas. 
Cudesch da procedura penala svizzer dals 5 d’october 2007 (Cudesch da procedura penala, CPP): Art. 408
Art. 408 Nova sentenzia 
Conclus federal dals 17 da december 2004 davart l’approvaziun e la realisaziun da las cunvegnas bilateralas tranter la Svizra e la UE per l’associaziun a la reglamentaziun da Schengen e da Dublin: Titel
362 
Conclus federal davart l' approvaziun e la realisaziun da las cunvegnas bilateralas tranter la Svizra e la UE per l' associaziun a la reglamentaziun da Schengen e da Dublin 
dals 17 da december 2004 ( stadi dal 12. da december 2008) 
L' assamblea federala da la confederaziun svizra, sa basond sin l' artitgel 54 alinea 1 e 166 alinea 2 da la constituziun federala, suenter avair gì invista da la missiva dal cussegl federal dal 1. d' october 2004, concluda: 
Conclus federal dals 17 da december 2004 davart l’approvaziun e la realisaziun da las cunvegnas bilateralas tranter la Svizra e la UE per l’associaziun a la reglamentaziun da Schengen e da Dublin: Art. 1
Art. 1 
^1 Approvadas vegnan: 
a. la cunvegna dals 26 d' october 2004 tranter la confederaziun svizra, l' uniun europeica e la communitad europeica davart l' associaziun da quest stadi tar la realisaziun, l' applicaziun ed il svilup dal possess actual da Schengen; 
b. la cunvegna dals 26 d' october 2004 tranter la confederaziun svizra e la communitad europeica davart ils criteris e las proceduras per determinar il stadi cumpetent per examinar ina dumonda d' asil inoltrada en in stadi commember u en Svizra; 
c. la convenziun dals 17 da december 2004 tranter la confederaziun svizra, la republica da l' Islanda ed il reginavel da la Norvegia davart la realisaziun, l' applicaziun ed il svilup dal possess actual da Schengen e davart ils criteris e las proceduras per determinar il stadi cumpetent per examinar ina dumonda d' asil inoltrada en Islanda, en Norvegia u en Svizra; 
d. la cunvegna dals 26 d' october 2004 en furma d' ina correspundenza tranter il cussegl da l' uniun europeica e la confederaziun svizra davart las giuntas che sustegnan la cumissiun europeica tar l' execuziun da sias cumpetenzas da realisaziun. 
^2 En il rom da la constituziun federala e da la lescha federala dals 22 da december 1999 davart la participaziun dals chantuns a la politica exteriura da la confederaziun reglan la confederaziun ed ils chantuns en ina cunvegnientscha la participaziun dals chantuns tar la realisaziun e tar l' ulteriur svilup dal possess actual da Schengen e da Dublin avant l' entrada en vigur da quellas cunvegnas. 
^3 Il corp da guardias da cunfin ademplescha incumbensas da segirezza en collavuraziun cun la polizia dals chantuns e da la confederaziun. La suveranitad da polizia chantunala resta garantida en quest connex. Il corp da guardias da cunfin mantegna almain l' effectiv dals 31 da december 2003. 
^4 Il cussegl federal vegn autorisà da ratifitgar las cunvegnans menziunadas en l' alinea 1. 
Conclus federal dals 17 da december 2004 davart l’approvaziun e la realisaziun da las cunvegnas bilateralas tranter la Svizra e la UE per l’associaziun a la reglamentaziun da Schengen e da Dublin: Art. 2
Art. 2 
Il cussegl federal vegn autorisà da far - en cumplettaziun da las cunvegnans menziunadas en l' artitgel 1 alinea 1 - las suandantas cunvegnas: 
a. la cunvegna tranter la confederaziun svizra ed il reginavel dal Danemarc davart la constituziun da dretgs e d' obligaziuns tranter quels dus stadis areguard la collavuraziun tenor Schengen; 
b. il protocol tar la cunvegna per l' associaziun a la reglamentaziun da Dublin davart la participaziun dal reginavel dal Danemarc a questa cunvegna. 
Conclus federal dals 17 da december 2004 davart l’approvaziun e la realisaziun da las cunvegnas bilateralas tranter la Svizra e la UE per l’associaziun a la reglamentaziun da Schengen e da Dublin: Art. 3
Art. 3 
Las leschas federalas qua sutvart vegnan midadas sco suonda: 
... 
Conclus federal dals 17 da december 2004 davart l’approvaziun e la realisaziun da las cunvegnas bilateralas tranter la Svizra e la UE per l’associaziun a la reglamentaziun da Schengen e da Dublin: Art. 4
Art. 4 
^1 Quest conclus è suttamess - tenor ils artitgels 141 alinea 1 litera d cifra 3 e 141a alinea 2 da la constituziun federala - al referendum facultativ davart contracts internaziunals per contracts che cuntegnan disposiziuns legislativas impurtantas u dals quals la realisaziun pretenda il relasch da leschas federalas. 
^2 Il cussegl federal fixescha l' entrada en vigur da las leschas federalas numnadas en l' artitgel 3. 
Ordinaziun dals 19 da november 2003 davart la furmaziun professiunala (OFPr): Titel
412.101 
Ordinaziun davart la furmaziun professiunala 
( OFPr) 
dals 19 da november 2003 ( versiun dal 1. da schaner 2013) 
Il Cussegl federal svizzer, sa basond sin l' artitgel 65 alinea 1 da la lescha federala dals 13 da december 2002 davart la furmaziun professiunala ( LFPr), ordinescha: 
Ordinaziun dals 19 da november 2003 davart la furmaziun professiunala (OFPr): Art. 1
Art. 1 Collavuraziun 
( art. 1 LFPr) 
^1 La collavuraziun da la Confederaziun, dals chantuns e da las organisaziuns dal mund da lavur en la furmaziun professiunala serva a dar a las emprendistas ed als emprendists ina buna qualificaziun ch' è cumparegliabla en tut la Svizra e ch' è orientada al martgà da lavur. 
^2 La Confederaziun collavura per regla cun organisaziuns dal mund da lavur naziunalas ch' èn activas en tut la Svizra. Sch' i na dat nagina organisaziun dal mund da lavur en in tschert sectur da la furmaziun professiunala, consultescha l' autoritad federala: 
a. organisaziuns ch' èn activas en in sectur cumparegliabel da la furmaziun professiunala; u 
b. organisaziuns ch' èn activas sin plaun regiunal en il sectur respectiv da la furmaziun professiunala, ed ils chantuns interessads. 
Ordinaziun dals 19 da november 2003 davart la furmaziun professiunala (OFPr): Art. 2
Art. 2 Perscrutaziun davart la furmaziun professiunala 
( art. 4 LFPr) 
^1 Il Secretariat da stadi per furmaziun, retschertga ed innovaziun ( SEFRI) promova la perscrutaziun svizra davart la furmaziun professiunala, fin ch' ina infrastructura duraivla areguard il persunal e l' organisaziun ha cuntanschì il nivel scientific che vegn renconuschì sin plaun internaziunal. 
^2 Diesch onns suenter l' entrada en vigur da questa ordinaziun examinescha la Confederaziun, sche la perscrutaziun davart la furmaziun professiunala po vegnir integrada en las structuras naziunalas existentas da la promoziun da la perscrutaziun sco in sectur da la perscrutaziun ordinaria da la furmaziun. 
^3 La perscrutaziun davart la furmaziun professiunala che vegn promovida da la Confederaziun è accordada cun la perscrutaziun da la furmaziun en general e cun il program da la statistica da furmaziun sco er cun l' economia e cun il mund da lavur. 
Ordinaziun dals 19 da november 2003 davart la furmaziun professiunala (OFPr): Art. 3
Art. 3 Svilup da la qualitad 
( art. 8 LFPr) 
^1 Il SEFRI fa ina glista cun las metodas per il svilup da la qualitad en il singuls secturs da la furmaziun professiunala. Questa glista vegn repassada periodicamain. 
^2 Ils purschiders da la furmaziun professiunala pon eleger libramain tranter las metodas da svilup da la qualitad che vegnan menziunadas sin la glista. Ils chantuns pon prescriver ina metoda per ils purschiders da dretg public. 
^3 Ils standards da qualitad che vegnan fixads dal SEFRI ston cuntentar las pretensiuns actualas e tegnair quint dals basegns da las differentas purschidas. 
Ordinaziun dals 19 da november 2003 davart la furmaziun professiunala (OFPr): Art. 4
Art. 4 Resguardar prestaziuns da furmaziun ch' èn gia vegnidas furnidas 
( art. 9 al. 2 LFPr) 
^1 Per resguardar prestaziuns da furmaziun ch' èn gia vegnidas furnidas, decidan: 
a. l' autoritad chantunala, sch' i vegn scursanida individualmain ina furmaziun che fa part d' ina furmaziun fundamentala organisada dal manaschi; 
b. ils purschiders cumpetents, sch' i dat reducziuns individualas d' autras furmaziuns; 
c. ils organs cumpetents, en cas d' admissiun a proceduras da qualificaziun. 
^2 Ils chantuns procuran per posts da consultaziun che gidan las persunas a cumpilar mussaments da qualificaziun per qualificaziuns ch' èn vegnidas acquiridas ordaifer las furmaziuns usitadas, tras experientschas praticas professiunalas u extraprofessiunalas. La cumpilaziun serva sco basa da decisiun per metter a quint las prestaziuns tenor l' alinea 1. 
^3 Ils posts da contact collavuran cun las organisaziuns dal mund da lavur e consulteschan persunas spezialisadas externas. 
Ordinaziun dals 19 da november 2003 davart la furmaziun professiunala (OFPr): Art. 5
Art. 5 Purschiders privats 
( art. 11 LFPr) 
Cun fixar ina purschida confurma als basegns da scolas professiunalas spezialisadas e da curs intermanaschials resguardan ils chantuns en spezial purschidas privatas ch' èn gratuitas per las emprendistas e per ils emprendists. 
Ordinaziun dals 19 da november 2003 davart la furmaziun professiunala (OFPr): Art. 6
Art. 6 Noziuns 
En execuziun da la LFPr u per la cumplettar signifitga: 
a. furmaziun fundamentala en in manaschi: furmaziun fundamentala che ha lieu principalmain en in manaschi d' emprendissadi u en ina cuminanza da manaschis d' emprendissadi; 
b. furmaziun fundamentala en scola: furmaziun fundamentala che ha lieu principalmain en ina instituziun da scola, particularmain en in lavuratori d' emprendissadi u en ina scola media commerziala; 
c. cuminanza da manaschis d' emprendissadi: concentraziun da plirs manaschis cun l' intent da garantir a las emprendistas ed als emprendists ina furmaziun pratica professiunala generala en differents manaschis spezialisads; 
d. praticum: furmaziun pratica professiunala ch' è integrada en ina furmaziun fundamentala en scola e che vegn absolvida ordaifer la scola. 
Ordinaziun dals 19 da november 2003 davart la furmaziun professiunala (OFPr): Art. 7
Art. 7 Preparaziun per la furmaziun fundamentala professiunala 
( art. 12 LFPr) 
^1 Sco preparaziun per la furmaziun fundamentala professiunala valan purschidas che sa refereschan a la pratica ed al mund da lavur, che suondan il temp da scola obligatoric e che cumpletteschan il program da la scola obligatorica areguard las pretensiuns da la furmaziun fundamentala professiunala. 
^2 Las purschidas da preparaziun per la furmaziun professiunala duran maximalmain in onn e vegnan accordadas temporalmain cun l' onn da scola. 
^3 Ellas vegnan terminadas cun in giudicament. 
Ordinaziun dals 19 da november 2003 davart la furmaziun professiunala (OFPr): Art. 8
Art. 8 Contract d' emprendissadi 
( art. 14 ed art. 18 al. 1 LFPr) 
^1 Sch' in contract d' emprendissadi tenor l' artitgel 14 alinea 2 segunda frasa LFPr vegn concludì mo per ina part da la furmaziun, ston tut ils contracts per las singulas parts da la furmaziun vegnir suttascrits ed approvads da las autoritads chantunalas fin il cumenzament da l' emprendissadi. 
^2 Sche la furmaziun fundamentala ha lieu en ina cuminanza da manaschis d' emprendissadi, fa il manaschi principal u l' organisaziun principala in contract cun l' emprendista u cun l' emprendist. 
^3 Il temp d' emprova cumenza cun il cumenzament da la furmaziun fundamentala sut il contract d' emprendissadi correspundent. Sch' i vegn concludì in contract d' emprendissadi tenor l' alinea 1 mo per ina part da la furmaziun, dura il temp d' emprova per questa part per regla 1 mais. 
^4 Las disposiziuns davart il contract d' emprendissadi valan per furmaziuns fundamentalas en in manaschi er, sche talas cumenzan cun ina part da scola pli lunga. L' autoritad chantunala po prevair excepziuns, sch' ella garantescha a l' emprendista u a l' emprendist, ch' ella u ch' el po absolver ina furmaziun fundamentala cumpletta suenter la part da scola. 
^5 Il manaschi d' emprendissadi u la cuminanza da manaschis d' emprendissadi inoltrescha il contract d' emprendissadi suttascrit a l' autoritad chantunala per l' approvaziun avant il cumenzament da la furmaziun fundamentala. 
^6 Las parts contrahentas utiliseschan formulars da contract ch' ils chantuns mettan a disposiziun. Il SEFRI garantescha ch' ils formulars èn unitars en tut la Svizra. 
^7 Suenter avair tadlà las partidas dal contract d' emprendissadi e la scola professiunala spezialisada decida l' autoritad chantunala davart las cunvegnas contractualas da prolungaziun u da reducziun da la durada da la furmaziun tenor l' artitgel 18 alinea 1 LFPr. 
Ordinaziun dals 19 da november 2003 davart la furmaziun professiunala (OFPr): Art. 9
Art. 9 Lieu da la furmaziun fundamentala organisada dal manaschi 
( art. 16 al. 2 lit. a LFPr) 
^1 Sco lieu d' ina furmaziun fundamentala organisada dal manaschi vala quel lieu, nua ch' i vegn realisada la gronda part da la furmaziun fundamentala organisada dal manaschi. 
^2 Sche la sedia da la firma ed il manaschi d' emprendissadi sa chattan en differents chantuns, vegn considerà sco decisiv il lieu, nua ch' il manaschi d' emprendissadi sa chatta. 
^3 En cas d' ina cuminanza da manaschis d' emprendissadi è decisiv il lieu, nua ch' il manaschi principal u nua che l' organisaziun principala sa chattan. 
^4 Sche las autoritads chantunalas na pon betg sa cunvegnir davart il lieu da la furmaziun fundamentala organisada dal manaschi, decida il SEFRI. 
Ordinaziun dals 19 da november 2003 davart la furmaziun professiunala (OFPr): Art. 10
Art. 10 Pretensiuns spezialas a la furmaziun fundamentala da dus onns 
( art. 17 al. 2 ed art. 18 al. 2 LFPr) 
^1 La furmaziun fundamentala da dus onns intermediescha - en cumparegliaziun cun las furmaziuns fundamentalas da trais e da quatter onns - qualificaziuns professiunalas specificas e pli simplas. Ella tegna quint da las premissas individualas da las emprendistas e dals emprendists cun ina purschida d' emprender spezialmain differenziada e cun ina didactica adattada. 
^2 Las ordinaziuns da furmaziun resguardan en la furmaziun fundamentala da dus onns ina midada posteriura en ina furmaziun fundamentala da trais u da quatter onns. 
^3 La furmaziun fundamentala da dus onns po vegnir reducida u prolungada per maximalmain in onn. 
^4 Sch' il success da la furmaziun d' ina persuna è periclità, decida l' autoritad chantunala - suenter avair tadlà l' emprendista u l' emprendist ed il purschider da la furmaziun - sch' i duai vegnir dà a quella persuna in accumpagnament individual spezialisà. 
^5 L' accumpagnament individual spezialisà na cumpiglia betg mo aspects da scola, mabain tut ils aspects ch' èn relevants per la furmaziun e che fan part da l' ambient da l' emprendista u da l' emprendist. 
Ordinaziun dals 19 da november 2003 davart la furmaziun professiunala (OFPr): Art. 11
Art. 11 Surveglianza 
( art. 24 LFPr) 
^1 L' autoritad chantunala refusa u revochescha la permissiun per la furmaziun, sche la furmaziun pratica professiunala è insuffizienta, sche furmaturas e furmaturs professiunals n' adempleschan betg las premissas legalas u violeschan lur obligaziun. 
^2 Sch' il success da la furmaziun fundamentala è mess en dumonda, prenda l' autoritad chantunala - suenter avair tadlà las persunas participadas - las mesiras necessarias per intermediar a l' emprendista u a l' emprendist sche pussaivel ina furmaziun fundamentala che correspunda a sias abilitads ed a sias inclinaziuns. 
^3 En cas da basegn recumonda l' autoritad chantunala a las parts contrahentas d' adattar il contract d' emprendissadi, u gida l' emprendista u l' emprendist a tschertgar in' autra furmaziun fundamentala professiunala u in auter lieu da furmaziun. 
Ordinaziun dals 19 da november 2003 davart la furmaziun professiunala (OFPr): Art. 12
Art. 12 Cuntegns 
( art. 19 LFPr) 
^1 Ultra dals objects tenor l' artitgel 19 alinea 2 LFPr reglan las ordinaziuns da la furmaziun fundamentala professiunala: 
a. las cundiziuns d' admissiun; 
b. las furmas d' organisaziun pussaivlas da la furmaziun areguard l' intermediaziun da la materia ed areguard la madirezza persunala ch' è necessaria per exercitar in' activitad; 
c. ils instruments per promover la qualitad da la furmaziun, sco plans da furmaziun ed auters instruments ch' èn colliads cun quai; 
d. eventualas particularitads regiunalas; 
e. las mesiras per la segirezza da lavur e per la protecziun da la sanadad; 
f. las pretensiuns dal cuntegn e da l' organisaziun a l' intermediaziun da la pratica professiunala en ina instituziun da scola en il senn da l' artitgel 6 litera b; 
g. l' organisaziun, la durada e la materia d' instrucziun dals curs intermanaschials e d' auters lieus da furmaziun cumparegliabels sco er lur coordinaziun cun la furmaziun da scola. 
a. la Confederaziun saja represchentada; 
b. las regiuns linguisticas sajan represchentadas adequatamain. 
^2 Per regla sto vegnir previsa l' instrucziun d' ina segunda lingua. Quella duai vegnir reglada tenor ils basegns da la furmaziun fundamentala respectiva. 
^3 Prescripziuns da furmaziun che divergeschan dals artitgels 47, 48 litera b e 49 da la lescha da lavur dals 13 da mars 1964, basegnan il consentiment dal secretariat da stadi per l' economia ( SECO). 
^4 Las ordinaziuns da furmaziun pon prevair proceduras da promoziun. Talas resguardan la furmaziun a la pratica professiunala e la furmaziun da scola. 
^5 ... 
^6 Las prescripziuns davart la furmaziun da la protecziun cunter radiaziuns che valan per obtegnair las enconuschientschas tenor l' ordinaziun dals 22 da zercladur 1994 davart la protecziun cunter radiaziuns basegnan il consentiment da l' Uffizi federal da sanadad publica ( UFSP). 
Ordinaziun dals 19 da november 2003 davart la furmaziun professiunala (OFPr): Art. 13
Art. 13 Dumonda e relasch 
( art. 19 al. 1 LFPr) 
^1 Las organisaziuns dal mund da lavur en il senn da l' artitgel 1 alinea 2 pon far la dumonda da relaschar in' ordinaziun da furmaziun. 
^2 La dumonda sto vegnir inoltrada, cun ina motivaziun en scrit, al SEFRI. 
^3 La concepziun e l' entrada en vigur da las ordinaziuns da furmaziun tras il SEFRI premetta la cooperaziun dals chantuns e da las organisaziuns dal mund da lavur. 
^4 Il SEFRI garantescha la coordinaziun cun e tranter ils circuls interessads ed ils chantuns. Sch' els n' arrivan betg da sa cunvegnir, decida il SEFRI resguardond il niz general per la furmaziun professiunala ed eventuals reglaments cun ils partenaris socials. 
Ordinaziun dals 19 da november 2003 davart la furmaziun professiunala (OFPr): Art. 14
Art. 14 Cuminanza da manaschis d' emprendissadi 
( art. 16 al. 2 lit. a LFPr) 
^1 Ils manaschis ch' èn participads ad ina cuminanza da manaschis d' emprendissadi reglan lur cumpetenzas e lur responsabladads en in contract en scrit. 
^2 Els numnan in manaschi principal u in' organisaziun principala che concluda il contract d' emprendissadi e che represchenta la cuminanza vers anora. 
^3 La permissiun da furmaziun per la cuminanza da manaschis d' emprendissadi vegn dada al manaschi principal u a l' organisaziun principala. 
Ordinaziun dals 19 da november 2003 davart la furmaziun professiunala (OFPr): Art. 15
Art. 15 Praticums 
( art. 16 al. 1 lit. a ed al. 2 lit. a LFPr) 
^1 Ils purschiders d' ina furmaziun fundamentala da scola procuran per ina purschida da plazzas da praticum che correspunda al dumber d' emprendistas e d' emprendists. La scola cumprova quai visavi l' autoritad da surveglianza. 
^2 Ils purschiders da la furmaziun fundamentala da scola èn responsabels per la qualitad dal praticum visavi las autoritads da surveglianza. 
^3 Il purschider da la furmaziun fundamentala da scola concluda in contract cun il purschider dal praticum. En quest contract s' oblighescha il purschider dal praticum d' intermediar la furmaziun pratica professiunala en ina moda confurma a las prescripziuns ed eventualmain da pajar in salari a l' emprendista u a l' emprendist. 
^4 Il purschider dal praticum concluda in contract da praticum cun l' emprendista u cun l' emprendist. Quest contract basegna l' approvaziun da l' autoritad da surveglianza, sch' il praticum dura pli ditg che sis mais. 
Ordinaziun dals 19 da november 2003 davart la furmaziun professiunala (OFPr): Art. 16
Art. 16 Furmaziun pratica professiunala instruida en scola 
( art. 16 al. 2 lit. a LFPr) 
Avant che dar ina permissiun per la furmaziun ad in' autra instituziun ch' è renconuschida per instruir la pratica professiunala, sclerescha il chantun - en collavuraziun cun las organisaziuns dal mund da lavur cumpetentas - en spezial, sche la relaziun cun il mund da lavur è garantida. 
Ordinaziun dals 19 da november 2003 davart la furmaziun professiunala (OFPr): Art. 17
Art. 17 Scola professiunala spezialisada 
( art. 21 LFPr) 
^1 En cunvegna cun las organisaziuns dal mund da lavur cumpetentas reunescha la scola professiunala spezialisada las furmaziuns fundamentalas ad unitads coerentas. Ella resguarda il connex tematic da las activitads professiunalas e las particularitads da las emprendistas e dals emprendists. 
^2 La scola professiunala spezialisada inditgescha las persunas da contact per las emprendistas e per ils emprendists ed, eventualmain, per lur manaschi d' emprendissadi. 
^3 Sche las prestaziuns da scola mettan en dumonda il success da la furmaziun fundamentala organisada dal manaschi u sch' il cumportament da l' emprendista u da l' emprendist è insuffizient, entra la scola professiunala spezialisada en contact cun il manaschi d' emprendissadi. L' emprim taidla ella l' emprendista u l' emprendist. 
Ordinaziun dals 19 da november 2003 davart la furmaziun professiunala (OFPr): Art. 18
Art. 18 Furmaziun obligatorica da scola 
( art. 21 LFPr) 
^1 La furmaziun obligatorica da scola sto vegnir dada almain en dis entirs per las emprendistas e per ils emprendists che absolvan lur furmaziun pratica professiunala en in manaschi. Sch' ella dura pli ditg ch' in di per emna, sto vegnir dada er la part restanta en in unic bloc. 
^2 In di da scola na dastga betg cumpigliar dapli che nov lecziuns, inclusiv ils curs facultativs ed ils curs da sustegn. 
^3 La scola professiunala spezialisada decida davart las dumondas da dispensaziun da la furmaziun obligatorica da scola. En cas che la dispensaziun ha er consequenzas per la procedura da qualificaziun, decida ' autoritad chantunala. 
Ordinaziun dals 19 da november 2003 davart la furmaziun professiunala (OFPr): Art. 19
Art. 19 Furmaziun generala 
( art. 15 al. 2 lit. b LFPr) 
^1 Il SEFRI relascha prescripziuns minimalas per la furmaziun generala che vegn instruida en il rom da las furmaziuns fundamentalas da dus, trais e quatter onns. 
^2 Las prescripziuns minimalas vegnan concretisadas en in plan d' instrucziun general federal u, en cas da basegns spezials, en las ordinaziuns da furmaziun. 
Ordinaziun dals 19 da november 2003 davart la furmaziun professiunala (OFPr): Art. 20
Art. 20 Curs facultativs e curs da sustegn 
( art. 22 al. 3 e 4 LFPr) 
^1 Ils curs facultativs ed ils curs da sustegn da la scola professiunala spezialisada ston vegnir organisads uschia, ch' igl è pussaivel d' als frequentar senza pregiuditgar memia fitg la furmaziun pratica professiunala. Durant il temp da scola na dastga lur dimensiun betg surpassar en media in mez di per emna. 
^2 La necessitad da frequentar ils curs da sustegn vegn examinada periodicamain. 
^3 Sche las prestaziuns u sch' il cumportament en la scola professiunala spezialisada u en il manaschi d' emprendissadi èn insuffizients, excluda la scola - en enclegientscha cun il manaschi d' emprendissadi - l' emprendista u l' emprendist da curs facultativs. En cas ch' ins na vegn betg perina, decida l' autoritad chantunala. 
^4 Las scolas professiunalas spezialisadas procuran per ina purschida equilibrada da curs facultativs e da curs da sustegn. En spezial pussibiliteschan ellas curs facultativs da linguas. 
Ordinaziun dals 19 da november 2003 davart la furmaziun professiunala (OFPr): Art. 21
Art. 21 
( art. 23 LFPr) 
^1 Ils chantuns sustegnan las organisaziuns dal mund da lavur a constituir instituziuns responsablas per curs intermanaschials e per auters lieus da furmaziun cumparegliabels. 
^2 La participaziun dals manaschis als custs che resultan da curs intermanaschials e d' auters lieus da furmaziun cumparegliabels na dastga betg surpassar ils custs cumplains. 
^3 Il manaschi d' emprendissadi porta ils custs che resultan per l' emprendista u per l' emprendist cun frequentar ils curs intermanaschials ed ils auters lieus da furmaziun cumparegliabels. 
Ordinaziun dals 19 da november 2003 davart la furmaziun professiunala (OFPr): Art. 22
Art. 22 
( art. 25 LFPr) 
La maturitad professiunala federala sa drizza tenor l' ordinaziun dals 24 da zercladur 2009 davart la maturitad professiunala. 
Ordinaziun dals 19 da november 2003 davart la furmaziun professiunala (OFPr): Art. 23
Art. 23 Disposiziuns generalas 
( art. 27 LFPr) 
^1 Sch' i vegnan purschidas ina maturitad professiunala federala ed in examen professiunal federal superiur en in sectur spezial, sa differenziescha l' examen professiunal federal superiur da la maturitad professiunala federala tras pretensiuns pli grondas. 
^2 Las qualificaziuns da la furmaziun professiunala superiura vegnan accordadas cun ils standards internaziunals usitads. 
Ordinaziun dals 19 da november 2003 davart la furmaziun professiunala (OFPr): Art. 24
Art. 24 Instituziun responsabla 
( art. 28 al. 2 LFPr) 
^1 Las organisaziuns dal mund da lavur en il senn da l' artitgel 1 alinea 2 pon dumandar l' approvaziun d' in examen professiunal federal u in examen professiunal federal superiur. 
^2 Ellas furman ina instituziun responsabla per metter a disposiziun e per realisar in examen professiunal federal u in examen professiunal federal superiur. 
^3 Las organisaziuns che pon cumprovar in connex cun l' examen correspundent, ston survegnir la pussaivladad da far part da l' instituziun responsabla. 
^4 L' instituziun responsabla fixescha ils dretgs e las obligaziuns da las organisaziuns participadas, e quai sin fundament da lur dimensiun e da lur capacitad economica. 
Ordinaziun dals 19 da november 2003 davart la furmaziun professiunala (OFPr): Art. 25
Art. 25 Premissas per l' approvaziun dals examens professiunals federals e dals examens professiunals federals superiurs 
( art. 28 al. 3 LFPr) 
^1 Entaifer ina branscha approvescha la Confederaziun per ina direcziun specifica mintgamai mo in examen professiunal federal e mo in examen professiunal federal superiur. 
^2 El examinescha: 
a. sche l' examen è d' in interess public; 
b. sch' i na dat nagins conflicts cun la politica da furmaziun u cun in auter interess public; 
c. sche l' instituziun responsabla è en cas da garantir ina purschida naziunala a pli lunga vista; 
d. sch' il cuntegn da l' examen s' orientescha a las qualificaziuns ch' èn necessarias per pratitgar questas activitads professiunalas; 
e. sch' il titel previs è cler, n' è betg confus e po vegnir distinguì d' auters titels. 
Ordinaziun dals 19 da november 2003 davart la furmaziun professiunala (OFPr): Art. 26
Art. 26 Procedura d' approvaziun 
( art. 28 al. 3 LFPr) 
^1 L' instituziun responsabla inoltrescha al SEFRI la dumonda d' approvar in urden d' examen. 
^2 Il SEFRI coordinescha il cuntegn dals urdens d' examen en las professiuns parentadas. 
^3 El po disponer la fusiun d' examens che han in sectur spezial sumegliant ed ina direcziun sumeglianta. 
^4 Sche la dumonda ademplescha las premissas, communitgescha il SEFRI en il Fegl uffizial federal l' inoltraziun da l' urden d' examen e fixescha in termin da protesta da 30 dis. 
^5 Las protestas ston vegnir inoltradas al SEFRI en scrit e cun ina motivaziun. 
Ordinaziun dals 19 da november 2003 davart la furmaziun professiunala (OFPr): Art. 27
Art. 27 Surveglianza 
( art. 28 al. 2 e 3 LFPr) 
Sch' ina instituziun responsabla n' observa betg l' urden d' examen malgrà ina admoniziun, po il SEFRI surdar l' examen ad in' autra instituziun responsabla u revocar l' approvaziun da l' urden d' examen. 
Ordinaziun dals 19 da november 2003 davart la furmaziun professiunala (OFPr): Art. 28
Art. 28 Scolas professiunalas superiuras 
( art. 29 al. 3 LFPr) 
Las scolas professiunalas superiuras vegnan regladas en in' ordinaziun dal Departament federal d' economia, furmaziun e retschertga ( DEFR) davart las furmaziuns a las scolas professiunalas superiuras. 
Ordinaziun dals 19 da november 2003 davart la furmaziun professiunala (OFPr): Art. 29
Art. 29 
( art. 32 LFPr) 
^1 La Confederaziun sa participescha a mesiras che han la finamira da promover - sin plaun naziunal u entaifer ina regiun linguistica - la coordinaziun, la qualitad e la transparenza da la purschida da la furmaziun supplementara orientada a la professiun. 
^2 Las structuras e las purschidas da la furmaziun professiunala che vegnan finanziadas dal maun public stattan a disposiziun, uschenavant che quai è pussaivel, per mesiras dal martgà da lavur tenor la lescha dals 25 da zercladur 1982 davart l' assicuranza cunter la dischoccupaziun. 
Ordinaziun dals 19 da november 2003 davart la furmaziun professiunala (OFPr): Art. 30
Art. 30 Pretensiuns a las proceduras da qualificaziun 
( art. 33 ed art. 34 al. 1 LFPr) 
^1 Per las proceduras da qualificaziun valan las suandantas pretensiuns: 
a. ellas sa drizzan tenor las finamiras da qualificaziun dals relaschs da furmaziun decisivs; 
b. ellas valiteschan ed accentueschan en ina moda equilibrada las parts a bucca, en scrit e praticas tegnend quint da las particularitads dal champ da qualificaziun correspundent e resguardan las notas d' experientscha da la scola e da la pratica; 
c. ellas applitgeschan proceduras adequatas e confurmas a la gruppa en mira per constatar las qualificaziuns che ston vegnir valitadas. 
^2 La constataziun d' ina qualificaziun per dar in attestat u in titel vegn fatga sin fundament d' ina procedura d' examen definitiva ed interdisciplinara u d' ina procedura equivalenta. 
Ordinaziun dals 19 da november 2003 davart la furmaziun professiunala (OFPr): Art. 31
Art. 31 Autras proceduras da qualificaziun 
( art. 33 LFPr) 
^1 Autras proceduras da qualificaziun èn proceduras che n' èn per regla betg fixadas en relaschs da furmaziun, ch' èn dentant adattadas per constatar las qualificaziuns necessarias. 
^2 Las proceduras da qualificaziun tenor l' alinea 1 pon vegnir standardisadas per gruppas spezialas da persunas e pon vegnir regladas en ils relaschs da furmaziun decisivs. 
Ordinaziun dals 19 da november 2003 davart la furmaziun professiunala (OFPr): Art. 32
Art. 32 Premissas d' admissiun spezialas 
( art. 34 al. 2 LFPr) 
Sche las qualificaziuns èn vegnidas acquiridas ordaifer ina furmaziun regulara, premetta l' admissiun a la procedura da qualificaziun in' experientscha professiunala d' almain tschintg onns. 
Ordinaziun dals 19 da november 2003 davart la furmaziun professiunala (OFPr): Art. 33
Art. 33 Repetiziuns da proceduras da qualificaziun 
^1 Igl è pussaivel da repeter maximalmain duas giadas la procedura da qualificaziun. Parts ch' èn reussidas gia pli baud na ston betg pli vegnir repetidas. Ils relaschs da furmaziun pon fixar pretensiuns pli rigurusas concernent l' obligaziun da repetiziun. 
^2 Ils termins per la repetiziun vegnan fixads uschia, ch' i na resultan nagins custs supplementars sproporziunads per ils organs cumpetents. 
Ordinaziun dals 19 da november 2003 davart la furmaziun professiunala (OFPr): Art. 34
Art. 34 Valitaziun 
( art. 34 al. 1 LFPr) 
^1 Las prestaziuns en las proceduras da qualificaziun vegnan exprimidas en notas entiras u en mesas notas. 6 è la meglra nota, 1 è la mendra nota. Notas sut 4 represchentan prestaziuns insuffizientas. 
^2 Autras notas che mesas notas èn permessas mo per las medias che resultan da las valitaziuns da singulas posiziuns dals relaschs da furmaziun correspundents. Las medias vegnan arrundadas a maximalmain ina cifra suenter il comma. 
^3 Ils relaschs da furmaziun pon prevair auters sistems da valitaziun. 
Ordinaziun dals 19 da november 2003 davart la furmaziun professiunala (OFPr): Art. 35
Art. 35 Examens finals da la furmaziun fundamentala professiunala 
( art. 17 LFPr) 
^1 Per realisar ils examens finals da la furmaziun fundamentala professiunala nominescha l' autoritad chantunala expertas ed experts da l' examen. Las organisaziuns cumpetentas dal mund da lavur han il dretg da far propostas. 
^2 Las expertas ed ils experts da l' examen fixeschan en scrit ils resultats da l' examen sco er lur observaziuns durant la procedura da qualificaziun, inclusiv las objecziuns da las candidatas e dals candidats. 
^3 Sch' ina candidata u in candidat basegna, pervia d' in impediment, meds auxiliars spezials u dapli temp, al vegn quai concedì adequatamain. 
^4 En roms cun ina instrucziun bilingua po l' examen avair lieu totalmain u parzialmain en la segunda lingua. 
^5 Ils organs ch' èn cumpetents per realisar ils examens finals decidan tras ina disposiziun, sch' els concedan in attestat federal da qualificaziun u in attest federal da furmaziun professiunala. 
Ordinaziun dals 19 da november 2003 davart la furmaziun professiunala (OFPr): Art. 36
Art. 36 Examens professiunals federals ed examens professiunals federals superiurs 
( art. 43 al. 1 e 2 LFPr) 
^1 L' organ ch' è cumpetent per l' examen professiunal federal u per l' examen professiunal federal superiur decida cun ina disposiziun davart l' admissiun a la procedura da qualificaziun e davart la concessiun dal certificat professiunal u dal diplom. 
^2 Ils certificats professiunals ed ils diploms vegnan emess dal SEFRI. Las absolventas ed ils absolvents pon tscherner, en tge lingua uffiziala che lur certificat vegn emess. 
^3 Ils certificats professiunals ed ils diploms vegnan suttascrits da la presidenta u dal president da l' organ ch' è cumpetent per la procedura da qualificaziun e dal directur dal SEFRI. 
Ordinaziun dals 19 da november 2003 davart la furmaziun professiunala (OFPr): Art. 37
Art. 37 Registers 
( art. 43 al. 3 LFPr) 
^1 Il register dal SEFRI davart ils certificats professiunals federals e davart ils diploms cuntegna las suandantas datas: 
a. num e prenum; 
b. data da naschientscha; 
c. lieu da burgais ( tar persunas ch' èn burgaisas da la Svizra) u naziunalitad ( tar persunas ch' èn burgaisas da l' exteriur); 
d. domicil il mument da l' examen; 
e. onn da l' examen. 
^2 Il SEFRI po publitgar las datas tenor l' alinea 1 literas a, d ed e sco er l' onn da naschientscha da la titulara u dal titular da l' attestat en ina moda adequata. 
^3 Avant che publitgar las datas tenor l' alinea 2 dumonda el il consentiment da la persuna pertutgada. Senza inditgar motivs po quella refusar il consentiment u al revocar posteriuramain. 
Ordinaziun dals 19 da november 2003 davart la furmaziun professiunala (OFPr): Art. 38
Art. 38 Titels 
( art. 19 al. 2 lit. e, art. 28 al. 2 ed art. 29 al. 3 LFPr) 
^1 Il SEFRI maina in register dals titels protegids en las linguas naziunalas. El po numnar supplementarmain titels englais, sche quels èn univocs sin plaun internaziunal. 
^2 Sin dumonda da la titulara u dal titular da l' attestat emetta il SEFRI in document cun ina descripziun englaisa dal cuntegn da la furmaziun u da la qualificaziun professiunala. ... 
Ordinaziun dals 19 da november 2003 davart la furmaziun professiunala (OFPr): Art. 39
Art. 39 Participaziun als custs 
( art. 41 LFPr) 
^1 Ils custs da material e da locaziun na fan betg part da las taxas d' examen tenor l' artitgel 41 LFPr e dastgan vegnir mess a quint totalmain u parzialmain als purschiders da la furmaziun pratica professiunala. 
^2 En cas da proceduras da qualificaziun da persunas che n' absolvan betg ina furmaziun fundamentala professiunala po l' autoritad metter a quint totalmain u parzialmain a las candidatas ed als candidats il material necessari ed eventuals custs che resultan supplementarmain. 
^3 La reglamentaziun da la participaziun als custs per las proceduras da qualificaziun da persunas che n' absolvan betg la furmaziun fundamentala professiunala basegna il consentiment dal SEFRI, sche las proceduras da qualificaziun na vegnan betg realisadas sin plaun chantunal. 
^4 Las entradas or da las indemnisaziuns per ils examens professiunals federals e per ils examens professiunals federals superiurs na dastgan betg surpassar ils custs cumplains da l' instituziun responsabla, ils quals vegnan calculads en ina media da sis onns, resguardond la constituziun d' ina reserva adequata. 
Ordinaziun dals 19 da november 2003 davart la furmaziun professiunala (OFPr): Art. 40
Art. 40 Persunas responsablas per la furmaziun fundamentala professiunala 
( art. 45 al. 3 ed art. 46 al. 2 LFPr) 
^1 Tgi che instruescha en la pratica u en scola la furmaziun fundamentala professiunala, sto avair ina furmaziun che correspunda a las pretensiuns minimalas tenor ils artitgels 44 fin 47. Questa furmaziun vegn cumprovada: 
a. cun in diplom federal u cun in diplom renconuschì da la Confederaziun; u 
b. per furmaturas e per furmaturs professiunals che han frequentà in curs da 40 uras, cun in certificat da curs. 
^2 Tgi che n' ademplescha betg las pretensiuns minimalas gia al cumenzament da sia activitad, sto acquirir las qualificaziuns correspundentas entaifer tschintg onns. 
^3 Davart equivalenzas en la qualificaziun da singulas persunas responsablas per la furmaziun professiunala decida l' autoritad chantunala suenter avair consultà ils purschiders da furmaziun correspundents. 
^4 Per la furmaziun en tschertas professiuns pon vegnir fatgas pretensiuns che surpassan las pretensiuns minimalas da questa ordinaziun. Questas pretensiuns èn fixadas en las ordinaziuns da furmaziun decisivas. 
Ordinaziun dals 19 da november 2003 davart la furmaziun professiunala (OFPr): Art. 41
Art. 41 Persunas d' instrucziun en la furmaziun professiunala superiura 
( art. 29 al. 3 ed art. 46 al. 2 LFPr) 
Il departament fixescha las pretensiuns minimalas per persunas d' instrucziun en scolas professiunalas superiuras. 
Ordinaziun dals 19 da november 2003 davart la furmaziun professiunala (OFPr): Art. 42
Art. 42 Uras d' emprender 
^1 Las uras d' emprender cumpiglian uras da preschientscha, il temp impundì en media per il studi persunal, la lavur individuala u en gruppa, ulteriuras occurrenzas en il rom da la furmaziun, las controllas da las enconuschientschas e las proceduras da qualificaziun, l' exercizi e la realisaziun da las enconuschientschas acquiridas en la pratica ed en ils praticums accumpagnads. 
^2 Las uras d' emprender pon vegnir exprimidas en unitads dals sistems usitads da puncts da credit; ils rests che resultan vegnan arrundads sin la proxima unitad. 
Ordinaziun dals 19 da november 2003 davart la furmaziun professiunala (OFPr): Art. 43
Art. 43 Furmaziun supplementara 
( art. 45 LFPr) 
La furmaziun supplementara da las persunas responsablas per la furmaziun professiunala è object da las mesiras che servan a sviluppar la qualitad tenor l' artitgel 8 LFPr. 
Ordinaziun dals 19 da november 2003 davart la furmaziun professiunala (OFPr): Art. 44
Art. 44 Furmaturas e furmaturs professiunals en manaschis d' emprendissadi 
( art. 45 LFPr) 
^1 Furmaturas e furmaturs professiunals en manaschis d' emprendissadi han: 
a. in attestat federal da qualificaziun sin il champ ch' els instrueschan u ina qualificaziun equivalenta; 
b. ina pratica professiunala da dus onns en il champ d' instrucziun; 
c. ina qualificaziun pedagogica che correspunda a 100 uras d' emprender. 
^2 En plazza da las uras d' emprender tenor l' alinea 1 litera c pon star 40 uras da curs. Las uras da curs vegnan confermadas cun in certificat da curs. 
Ordinaziun dals 19 da november 2003 davart la furmaziun professiunala (OFPr): Art. 45
Art. 45 Autras furmaturas ed auters furmaturs professiunals 
( art. 45 LFPr) 
Furmaturas e furmaturs da la professiun en curs intermanaschials ed en auters lieus da furmaziun cumparegliabels sco er en lavuratoris d' emprendissadi ed en autras instituziuns renconuschidas per la furmaziun pratica professiunala ston avair: 
a. in diplom da la furmaziun professiunala superiura u ina qualificaziun equivalenta en il champ d' instrucziun; 
b. ina pratica professiunala da dus onns en il champ d' instrucziun; 
Ordinaziun dals 19 da november 2003 davart la furmaziun professiunala (OFPr): Art. 46
Art. 46 Persunas d' instrucziun per la furmaziun fundamentala en scola e per la maturitad professiunala 
( art. 46 LFPr) 
^1 Las persunas d' instrucziun per la furmaziun fundamentala en scola e per la maturitad professiunala han ina qualificaziun per instruir al stgalim secundar II cun las suandantas qualificaziuns: 
a. furmaziun pedagogica al stgalim da scola auta; 
b. furmaziun spezialisada cun in diplom al stgalim terziar; 
c. experientscha da sis mais en in manaschi. 
^2 La qualificaziun per instruir ils roms specifics da las professiuns premetta: 
^3 Per instruir la furmaziun generala u roms che premettan in studi en ina scola auta èsi necessari: 
a. d' avair ina qualificaziun per instruir a la scola obligatorica, cumplettada cun ina qualificaziun supplementara per la furmaziun generala tenor il plan d' instrucziun correspundent sco er cun ina furmaziun pedagogica da 300 uras d' emprender; u 
b. ina qualificaziun per instruir al gimnasi, cumplettada cun ina furmaziun pedagogica da 300 uras d' emprender; u 
c. in studi correspundent ad ina scola auta, cumplettà cun ina furmaziun pedagogica da 1800 uras d' emprender. 
Ordinaziun dals 19 da november 2003 davart la furmaziun professiunala (OFPr): Art. 47
Art. 47 Activitad da furmaziun en uffizi accessoric 
( art. 45 ed art. 46 LFPr) 
^1 In' activitad da furmaziun en uffizi accessoric exequeschan persunas cumplementarmain a lur activitad professiunala en il champ correspundent. 
^2 L' activitad professiunala principala cumpiglia almain la mesadad dal temp da lavur per emna. 
^3 Tgi che instruescha en media damain che quatter uras per emna, na suttastat betg a las prescripziuns tenor ils artitgels 45 litera c e 46 alinea 2 litera b cifra 2. 
Ordinaziun dals 19 da november 2003 davart la furmaziun professiunala (OFPr): Art. 48
Art. 48 Cuntegns 
( art. 45 ed art. 46 LFPr) 
La furmaziun pedagogica da las persunas responsablas per la furmaziun professiunala parta da la situaziun al lieu d' emprendissadi ed al lieu da lavur. Ella cumpiglia ils suandants aspects: 
a. la furmaziun professiunala e ses context: il sistem da la furmaziun professiunala, la basa legala e las purschidas da cussegliaziun; 
b. l' emprendista u l' emprendist: socialisar ils giuvenils e las persunas creschidas en la vita professiunala dal manaschi, da la scola e da la societad; 
c. instruir ed emprender: planisar, realisar ed evaluar las activitads didacticas, sustegnair ed accumpagnar las emprendistas ed ils emprendists en lur process concret da furmaziun e d' emprender, evaluar e selecziunar entaifer l' entira paletta dals duns; 
d. realisar quai ch' ins ha emprendì en ils programs da scolaziun dal manaschi e da la scola; 
e. chapir la rolla da la persuna d' instrucziun, mantegnair il contact cun il mund dal manaschi e da la scola, planisar l' atgna furmaziun supplementara; 
f. tractar cun las emprendistas e cun ils emprendists e collavurar cun lur represchentantas e cun lur represchentants legals sco er cun las autoritads, cun ils manaschis d' emprendissadi, cun la scola professiunala e cun auters lieus da furmaziun; 
g. temas generals sco la cultura da lavur, l' etica, dumondas da las schlattainas, la sanadad, la multiculturalitad, la persistenza, la segirezza a la plazza da lavur. 
Ordinaziun dals 19 da november 2003 davart la furmaziun professiunala (OFPr): Art. 49
Art. 49 Plans d' instrucziun generals 
( art. 45 e 46 LFPr) 
^1 Il SEFRI statuescha plans d' instrucziun generals per la qualificaziun da las persunas responsablas per la furmaziun professiunala. Quests plans reglan las parts temporaras, la cumposiziun dal cuntegn e la pratica d' approfundaziun tenor las pretensiuns respectivas per las persunas responsablas per la furmaziun professiunala. 
^2 L' instituziun responsabla organisescha las furmaziuns. Questas furmaziuns cumbineschan la cumpetenza professiunala cun la cumpetenza d' agir sin plaun pedagogic. 
Ordinaziun dals 19 da november 2003 davart la furmaziun professiunala (OFPr): Art. 50
Art. 50 
( art. 47 LFPr) 
En collavuraziun cun ils chantuns e cun las organisaziuns dal mund da lavur ch' èn responsablas per la procedura da qualificaziun procura il SEFRI per ina purschida da curs per las expertas e per ils experts da l' examen ed envida ellas ed els a quests curs. 
Ordinaziun dals 19 da november 2003 davart la furmaziun professiunala (OFPr): Art. 51
Art. 51 Cumpetenzas e dumonda 
( art. 45 ed art. 46 LFPr) 
^1 Davart la renconuschientscha federala dals diploms e dals certificats da curs da furmaziuns per las persunas responsablas per la furmaziun fundamentala professiunala decidan: 
b. il SEFRI en cas da tut las autras furmaziuns ed en cas da furmaziuns sin plaun naziunal per las furmaturas e per ils furmaturs professiunals en manaschis d' emprendissadi. 
^2 A la dumonda da renconuschientscha ston vegnir agiuntads documents che fan indicaziuns davart: 
a. la purschida da prestaziuns; 
b. la qualificaziun da las persunas d' instrucziun; 
c. la finanziaziun; 
d. il svilup da la qualitad. 
Ordinaziun dals 19 da november 2003 davart la furmaziun professiunala (OFPr): Art. 52
Art. 52 Premissas per la renconuschientscha da diploms e da certificats da curs 
( art. 45 ed art. 46 LFPr) 
Ils diploms ed ils certificats da curs vegnan renconuschids, sche: 
a. il program da furmaziun previs correspunda als plans d' instrucziun generals tenor l' artitgel 49; 
b. ina realisaziun irreproschabla è garantida. 
Ordinaziun dals 19 da november 2003 davart la furmaziun professiunala (OFPr): Art. 53
Art. 53 Cumposiziun ed organisaziun 
( art. 45, art. 46 ed art. 48 al. 1 LFPr) 
^1 Il Cussegl federal nominescha ina cumissiun federala per las persunas responsablas per la furmaziun professiunala. 
^2 La cumissiun sa cumpona da nov fin indesch commembras e commembers. Questas persunas represchentan la Confederaziun, ils chantuns, las organisaziuns dal mund da lavur e las instituziuns da furmaziun. Ils chantuns han il dretg da proponer trais commembras u commembers. Las regiuns linguisticas e las schlattainas ston vegnir resguardadas adequatamain. 
^3 La cumissiun s' organisescha sezza. 
^4 Il secretariat vegn manà dal SEFRI. 
Ordinaziun dals 19 da november 2003 davart la furmaziun professiunala (OFPr): Art. 54
Art. 54 Incumbensas 
( art. 45, art. 46 ed art. 48 al. 1 LFPr) 
^1 La cumissiun federala per las persunas responsablas per la furmaziun professiunala cusseglia il SEFRI ed al suttametta propostas en ils suandants secturs: 
a. coordinaziun e renconuschientscha dals diploms per las persunas responsablas per la furmaziun professiunala; 
b. nominaziun e surveglianza da las instituziuns che dattan diploms renconuschids da la Confederaziun. 
^2 Davart dumondas da las persunas responsablas per la furmaziun professiunala po la cumissiun far recumandaziuns e suttametter ulteriuras propostas. 
Ordinaziun dals 19 da november 2003 davart la furmaziun professiunala (OFPr): Art. 55
Art. 55 Princips 
( art. 49 LFPr) 
^1 La cussegliaziun da professiun, da studi e da carriera metta a disposiziun - ensemen cun partenaris - purschidas per preparar, per tscherner e per concepir la carriera professiunala. 
^2 L' activitad d' infurmaziun ha lieu tras infurmaziuns generalas davart las purschidas da furmaziun sco er tras infurmaziuns e tras cussegliaziuns persunalas. 
^3 En la cussegliaziun persunala vegn elavurada la basa che permetta a las persunas che tschertgan cussegl da prender decisiuns da professiun, da studi e da carriera tenor lur capacitads ed interess sco er resguardond las pretensiuns dal mund da lavur. 
Ordinaziun dals 19 da november 2003 davart la furmaziun professiunala (OFPr): Art. 56
Art. 56 Pretensiuns minimalas a furmaziuns per cussegliadras e per cussegliaders 
( art. 50 LFPr) 
^1 Furmaziuns spezialisadas per la cussegliaziun da professiun, da studi e da carriera vegnan purschidas en ina scola auta u en ina instituziun renconuschida dal SEFRI. 
^2 La furmaziun spezialisada cumpiglia: 
a. 600 uras d' emprender per studentas e per students cun in diplom d' ina scola auta respectivamain 1800 uras d' emprender per las ulteriuras studentas e per ils ulteriurs students; 
b. praticums supplementars da totalmain dudesch emnas. 
^3 Per l' instrucziun è necessari il diplom d' ina scola auta u il diplom d' ina instituziun renconuschida da la Confederaziun en cussegliaziun da professiun, da studi e da carriera sco er la cumprova da la cumpetenza metodica-didactica. 
^4 Il SEFRI decida en il singul cas davart l' equivalenza d' auters diploms. 
Ordinaziun dals 19 da november 2003 davart la furmaziun professiunala (OFPr): Art. 57
Art. 57 Cuntegns da la furmaziun 
( art. 50 LFPr) 
^1 La furmaziun spezialisada per la cussegliaziun da professiun, da studi e da carriera cumpiglia ils suandants aspects: 
a. l' uman sco individi: psicologia dal svilup, da l' emprender e da la persunalitad; 
b. uman e societad: basa sociologica, giuridica ed economica; 
c. uman e lavur: sistem da furmaziun, tscherna da professiun e da studi, enconuschientschas da la professiun, psicologia da lavur e martgà da lavur; 
d. metodas da lavur: cussegliaziun, diagnostica, preparaziun da la tscherna da professiun, controllas dals resultats, documentaziun e lavur da publicitad; 
e. chapientscha da las incumbensas: etica professiunala, identitad professiunala, svilup da la qualitad. 
^2 Ella tegna quint dals differents accents da la cussegliaziun da giuvenils, da la cussegliaziun da studi, da la cussegliaziun da carriera per persunas creschidas e da la cussegliaziun da persunas cun impediments. 
Ordinaziun dals 19 da november 2003 davart la furmaziun professiunala (OFPr): Art. 58
Art. 58 Admissiun a la procedura da qualificaziun ed als diploms 
( art. 50 LFPr) 
^1 Davart l' admissiun a la procedura da qualificaziun decida l' instituziun da furmaziun. Ella tegna er quint da las qualificaziuns ch' èn vegnidas acquiridas ordaifer sia atgna purschida da furmaziun. 
^2 Tgi che ha reussì la procedura da qualificaziun, survegn in diplom da l' instituziun da furmaziun ed ha il dretg da purtar il titel da « cussegliadra diplomada da professiun, da studi e da carriera» respectivamain da « cussegliader diplomà da professiun, da studi e da carriera». 
Ordinaziun dals 19 da november 2003 davart la furmaziun professiunala (OFPr): Art. 59
Art. 59 Basa da calculaziun per la participaziun als custs da vart da la Confederaziun 
( art. 52 al. 1 ed art. 59 al. 2 LFPr) 
^1 La participaziun da la Confederaziun als custs da la furmaziun professiunala per ademplir las incumbensas tenor LFPr vegn calculada a maun da la media dals custs nets ch' èn resultads per il maun public ils quatter onns chalendars precedents. 
^2 Ils custs nets vegnan calculads cun agid d' in quint integral dals custs per las expensas, main las entradas. 
^3 Tar ils custs nets na tutgan betg: 
a. ils custs per las autoritads executivas; 
b. ils custs da las plazzas da lavur ed ils salaris da las emprendistas e dals emprendists da l' administraziun publica e d' interpresas dal dretg public. 
Ordinaziun dals 19 da november 2003 davart la furmaziun professiunala (OFPr): Art. 60
Art. 60 Custs dals chantuns 
( art. 53 al. 2 LFPr) 
^1 Ils chantuns communitgeschan al SEFRI annualmain fin il 1. da fanadur ils custs nets ch' els e las vischnancas han gì l' onn precedent per la furmaziun professiunala. 
^2 Ils custs ston vegnir repartids a maun da las expensas per las incumbensas tenor l' artitgel 53 alinea 2 LFPr. Ils custs da la furmaziun fundamentala da scola ston vegnir cumprovads separadamain. 
^3 En directivas po il SEFRI prevair in' ulteriura repartiziun. 
Ordinaziun dals 19 da november 2003 davart la furmaziun professiunala (OFPr): Art. 61
Art. 61 Repartiziun da la part federala 
( art. 52 al. 2 LFPr) 
La part federala vegn repartida sco suonda: 
a. prestaziuns da la Confederaziun tenor ils artitgels 4 alinea 2 e 48 LFPr; 
b. contribuziuns tenor ils artitgels 54 e 55 LFPr; 
c. contribuziun tenor l' artitgel 56 LFPr; 
d. contribuziuns pauschalas tenor l' artitgel 53 LFPr. 
Ordinaziun dals 19 da november 2003 davart la furmaziun professiunala (OFPr): Art. 62
Art. 62 
( art. 53 LFPr) 
^1 Il credit da la Confederaziun per contribuziuns pauschalas als chantuns tenor l' artitgel 53 LFPr vegn repartì sco suonda: 
a. ina part per ils custs da las furmaziuns fundamentalas da scola; 
b. ina part per ils ulteriurs custs da la furmaziun professiunala. 
^2 La part tenor l' alinea 1 litera a vegn repartida sin ils chantuns a norma dal dumber da persunas che absolvan ina furmaziun fundamentala da scola, la part tenor l' alinea 1 litera b a norma da las ulteriuras persunas che absolvan ina furmaziun fundamentala professiunala. Decisiva è qua la media dals quatter onns precedents. 
^3 Sch' in chantun n' ademplescha betg incumbensas en il sectur da la furmaziun professiunala superiura e da la furmaziun supplementara orientada a la professiun, al vegn pajada ina contribuziun pauschala ch' è analogamain pli pitschna. 
^4 … 
^5 Il SEFRI paja las contribuziuns annualmain en duas transchas. 
Ordinaziun dals 19 da november 2003 davart la furmaziun professiunala (OFPr): Art. 63
Art. 63 Contribuziuns per sviluppar la furmaziun professiunala 
( art. 4 ed art. 54 LFPr) 
^1 Las contribuziuns federalas a favur da projects per sviluppar la furmaziun professiunala tenor l' artitgel 54 LFPr cuvran maximalmain 60 pertschient dals custs. En cas excepziunals motivads pon vegnir concedidas contribuziuns fin ad 80 pertschient dals custs. 
^2 Las contribuziuns vegnan concedidas sco suonda: 
a. per studis e per projects da pilot: tenor lur capacitad da sclerir en la pratica la realisabladad e l' efficacitad da novs mecanissems da furmaziun u tenor lur capacitad da realisar ina refurma; 
b. per la creaziun da novas structuras solidas: tenor lur capacitad da reunir differents partenaris ad ina instituziun responsabla independenta per novs secturs da la furmaziun professiunala. 
^3 Ils projects na vegnan betg sustegnids pli ditg che quatter onns. Il sustegn vegn prolungà per maximalmain in onn. 
Ordinaziun dals 19 da november 2003 davart la furmaziun professiunala (OFPr): Art. 64
Art. 64 Contribuziuns per prestaziuns spezialas ch' èn d' in interess public 
( art. 55 LFPr) 
^1 Las contribuziuns federalas a favur da prestaziuns spezialas ch' èn d' in interess public tenor l' artitgel 55 LFPr cuvran maximalmain 60 pertschient dals custs. En cas excepziunals motivads pon vegnir concedidas contribuziuns fin ad 80 pertschient dals custs. 
^2 Las contribuziuns vegnan concedidas sco suonda: 
a. tenor il grad da l' interess; 
b. tenor la pussaivladad che las persunas petentas han da furnir in' atgna prestaziun; 
c. tenor l' urgenza da la mesira. 
^3 Las contribuziuns vegnan concedidas per maximalmain tschintg onns. Ina prolungaziun è pussaivla. 
Ordinaziun dals 19 da november 2003 davart la furmaziun professiunala (OFPr): Art. 65
Art. 65 Contribuziuns per realisar examens professiunals federals ed examens professiunals federals superiurs 
( art. 56 LFPr) 
^1 Las contribuziuns federalas tenor l' artitgel 56 LFPr per realisar examens professiunals federals ed examens professiunals federals superiurs cuvran maximalmain 60 pertschient dals custs. 
^2 Per examens ch' èn spezialmain custus per raschuns che han in connex cul rom po vegnir pajada ina contribuziun che cuvra fin ad 80 pertschient dals custs. Dumondas en quest resguard èn dad argumentar spezialmain. 
Ordinaziun dals 19 da november 2003 davart la furmaziun professiunala (OFPr): Art. 65a
Art. 65a Contribuziuns per furmaziuns da scolas professiunalas superiuras 
( art. 56 LFPr) 
^1 Las contribuziuns federalas tenor l' artitgel 56 LFPr per furmaziuns da scolas professiunalas superiuras cuvran maximalmain 25 pertschient dals custs. 
^2 Contribuziuns per furmaziuns da scolas professiunalas superiuras vegnan mo concedidas, sche: 
a. questas furmaziuns vegnan purschidas en tut il pajais tras organisaziuns dal mund da lavur ch' èn activas sin plaun naziunal; 
b. i na vegnan pajadas naginas contribuziuns chantunalas per questas furmaziuns. 
Ordinaziun dals 19 da november 2003 davart la furmaziun professiunala (OFPr): Art. 66
Art. 66 Procedura da concessiun da las contribuziuns 
( art. 57 LFPr) 
^1 Il SEFRI relascha directivas davart la dumonda, davart la budgetaziun e davart ils rendaquints dals projects tenor ils artitgels 54 fin 56 LFPr. 
^2 El suttametta las dumondas al giudicament da la cumissiun federala per la furmaziun professiunala. Projects tenor l' artitgel 54 LFPr vegnan suttamess a la cumissiun, sch' ils custs dal project surpassan la summa 250 000 francs. 
^3 En la disposiziun davart la concessiun d' ina contribuziun ad in project tenor ils artitgels 54 fin 56 LFPr fixescha il SEFRI en spezial: 
a. l' import da la contribuziun garantida; 
b. las mesiras per controllar, sche las finamiras èn vegnidas cuntanschidas; 
c. la moda da proceder en cas da svilups nunprevis; 
d. l' evaluaziun da las mesiras prendidas. 
^4 Per ils projects tenor l' artitgel 54 LFPr fixescha il SEFRI supplementarmain en la disposiziun: 
a. d' etappar projects che duran probablamain pli ditg che in onn; 
b. mesiras consecutivas e mesiras da realisaziun; 
c. l' infurmaziun davart ils resultats e lur derasaziun. 
Ordinaziun dals 19 da november 2003 davart la furmaziun professiunala (OFPr): Art. 67
Art. 67 
( art. 58 LFPr) 
La reducziun u la refusa da contribuziuns federalas tenor l' artitgel 58 LFPr vegn calculada tenor il grad da la violaziun da las obligaziuns tras la persuna che survegn las contribuziuns. La reducziun importa maximalmain in terz. 
Ordinaziun dals 19 da november 2003 davart la furmaziun professiunala (OFPr): Art. 68
Art. 68 Dumondas pertutgond l' obligaziun 
( art. 60 LFPr) 
^1 Dumondas pertutgant l' obligaziun d' in fond per la furmaziun professiunala vegnan fatgas: 
a. d' organisaziuns dal mund da lavur ch' èn activas sin plaun naziunal per tut ils manaschis da la branscha en l' entir pajais; u 
b. d' organisaziuns dal mund da lavur ch' èn activas sin plaun regiunal per ils manaschis da la branscha da lur regiun. 
^2 La dumonda vegn inoltrada en scrit al SEFRI e cuntegna en spezial las suandantas indicaziuns: 
a. las mesiras da promoziun; 
b. il gener da l' incassament da las contribuziuns; 
c. la denominaziun da la branscha; 
d. eventualmain la limitaziun regiunala; 
e. la limitaziun da las prestaziuns visavi auters fonds per la furmaziun professiunala. 
^3 L' organisaziun posseda - en il senn da l' artitgel 60 alinea 4 litera b LFPr - ina atgna instituziun da furmaziun, sch' ella metta sezza a disposiziun ina purschida che s' occupa principalmain da la scolaziun e da la furmaziun supplementara en la branscha u sch' ella è participada ad ina tala purschida. 
… 
Ordinaziun dals 19 da november 2003 davart la furmaziun professiunala (OFPr): Art. 68a
Art. 68a Incassament da contribuziuns 
( Art. 60 BBG) 
^1 L' organisaziun dal mund da lavur metta en quint las contribuziuns a las instituziuns suttamessas. 
^2 Tgi che furnescha gia prestaziuns tenor l' artitgel 60 alinea 6 LFPr, paja la differenza tranter la prestaziun ch' è gia vegnida furnida e l' import che vegn incassà per augmentar il fond per la furmaziun professiunala ch' è vegnì declerà sco generalmain liant. La differenza vegn calculada proporziunalmain sin fundament da las contribuziuns per la medema prestaziun. 
^3 L' organisaziun dal mund da lavur decretescha l' import sche l' instituziun suttamessa pretenda quai u na paja betg. 
^4 In decret davart il pajament da l' import ha vigur legala tenor l' artitgel 80 da la lescha federala da scussiun e da concur dals 11 d' avrigl 1889 ed ha la medema vigur ch' ina decisiun giuridica executabla. 
Ordinaziun dals 19 da november 2003 davart la furmaziun professiunala (OFPr): Art. 68b
Art. 68b Controlla dal diever dals daners, da la contabilitad e revisiun 
( Art. 60 BBG) 
^1 L' utilisaziun dals daners or dal fond vegn examinada periodicamain. 
^2 Per la contabilitad dal fond per la furmaziun professiunala ch' è vegnì declerà dal Cussegl federal sco liant valan las disposiziuns tenor ils artitgels 957 fin 964 dal dretg d' obligaziuns. 
^3 Ils quints dal fond ch' è vegnì declerà dal Cussegl federal sco liant vegnan revedids annualmain tras posts independents. Ils rapports da revisiun vegnan inoltrads al SEFRI per enconuschientscha. 
Ordinaziun dals 19 da november 2003 davart la furmaziun professiunala (OFPr): Art. 69
Art. 69 Renconuschientscha 
( art. 68 LFPr) 
^1 Il SEFRI renconuscha diploms ed attestats esters, sch' els: 
a. èn vegnids emess u èn renconuschids dal stadi d' origin; e 
b. èn equivalents ad in attestat u ad in titel svizzer. 
^2 In diplom u in attestat ester è equivalent ad in diplom u ad in attestat svizzer, sche: 
b. la durada da la furmaziun è equivalenta; 
c. ils cuntegns èn cumparegliabels; e 
d. la furmaziun cumpiglia ultra da qualificaziuns teoreticas er qualificaziuns praticas. 
^3 Las persunas ch' èn domiciliadas en Svizra u las cunfinarias ed ils cunfinaris han il dretg da dumandar la renconuschientscha. 
^4 Contracts internaziunals restan resalvads. 
Ordinaziun dals 19 da november 2003 davart la furmaziun professiunala (OFPr): Art. 69a
Art. 69a 
Ordinaziun dals 19 da november 2003 davart la furmaziun professiunala (OFPr): Art. 70
Art. 70 Mesiras cumpensatoricas 
( art. 68 LFPr) 
^1 Sche l' exercizi d' ina activitad professiunala vegn lià tras prescripziuns giuridicas al possess d' in tschert diplom u d' in tschert attestat e sche la petenta u il petent posseda in diplom ester u in attestat ester che n' è betg renconuschì en Svizra sco equivalent, procura il SEFRI en collavuraziun cun ils chantuns u cun las organisaziuns dal mund da lavur per las mesiras cumpensatoricas che permettan da cuntanscher las qualificaziuns pretendidas. 
^2 L' alinea 1 vala confurm al senn per l' exercizi d' ina activitad professiunala, sche l' indemnisaziun u sche la restituziun da questa activitad tras in' assicuranza sociala è liada al possess d' in tschert diplom u d' in tschert attestat. 
^3 Mesiras cumpensatoricas existan per ils examens da qualificaziun cumplementars, per las furmaziuns d' adattaziun al nivel u per autras proceduras da qualificaziun. 
^4 Ils custs per las mesiras cumpensatoricas vegnan mess a quint a las absolventas ed als absolvents. 
Ordinaziun dals 19 da november 2003 davart la furmaziun professiunala (OFPr): Art. 71
Art. 71 SEFRI 
( art. 65 LFPr) 
^1 Il SEFRI exequescha questa ordinaziun, nun che la cumpetenza saja reglada autramain. 
^2 El è il post da contact per la renconuschientscha vicendaivla dals diploms en il rom da l' execuziun dals suandants contracts internaziunals: 
a. cunvegna dals 21 da zercladur 1999 tranter la Confederaziun svizra d' ina vart e la communitad europeica e ses stadis commembers da l' autra vart davart la libra circulaziun da persunas; 
b. convenziun dals 4 da schaner 1960 per la fundaziun da l' associaziun europeica da commerzi liber ( AECL). 
Ordinaziun dals 19 da november 2003 davart la furmaziun professiunala (OFPr): Art. 71a
Art. 71a Taxas dal SEFRI 
Las taxas che vegnan incassadas dal SEFRI per disposiziuns prendidas en emprima instanza e per servetschs furnids en il champ d' incumbensa dal SEFRI sa drizzan tenor l' urden da taxas dal UFFT dals 16 da zercladur 2006. 
Ordinaziun dals 19 da november 2003 davart la furmaziun professiunala (OFPr): Art. 72
Art. 72 Dretg d' access ed obligaziun da dar infurmaziuns 
( art. 65 al. 4 LFPr) 
^1 Ils posts ch' èn incumbensads cun l' execuziun han access ad occurrenzas da la furmaziun professiunala. Els pon dumandar infurmaziuns e prender invista da documents che concernan la furmaziun professiunala. 
^2 Il SEFRI po dumandar infurmaziuns als chantuns e directamain a terzas persunas, a las qualas èn surdadas incumbensadas executivas. 
Ordinaziun dals 19 da november 2003 davart la furmaziun professiunala (OFPr): Art. 73
Art. 73 Retratga d' attestats e da titels 
( art. 63 LFPr) 
^1 Il SEFRI retira attestats e titels ch' èn vegnids acquirids en moda illegala. La persecuziun penala resta resalvada. 
^2 La retratga definitiva d' in attestat vegn communitgada als chantuns; in' eventuala inscripziun en il register uffizial vegn annullada. 
Ordinaziun dals 19 da november 2003 davart la furmaziun professiunala (OFPr): Art. 74
Art. 74 
^1 L' aboliziun e la midada dal dretg vertent vegnan regladas en l' agiunta. 
^2 Per l' aboliziun da reglaments da scolaziun ch' èn vegnids relaschads dal departament sa basond sin l' artitgel 12 da la lescha federala dals 19 d' avrigl 1978 davart la furmaziun professiunala, è cumpetent il SEFRI. 
Ordinaziun dals 19 da november 2003 davart la furmaziun professiunala (OFPr): Art. 75
Art. 75 Diploms da la furmaziun professiunala tenor il dretg chantunal 
( art. 73 al. 2 LFPr) 
^1 Ils titels d' absolventas e d' absolvents da furmaziuns professiunalas tenor il dretg chantunal valan sco titels federals il mument da l' entrada en vigur da questa ordinaziun, sch' els eran reglads fin ussa en cunvegnas interchantunalas. 
^2 L' equivalenza da titels tenor l' alinea 1 cun ils titels tenor las novas regulaziuns federalas sco er las cundiziuns per convertir eventualmain quests titels vegnan fixadas en ils relaschs respectivs davart la furmaziun. 
^3 Per renconuscher las furmaziuns e las conversiuns da titels en quels secturs ch' eran suttamess fin ussa al dretg interchantunal, applitgescha il SEFRI las disposiziuns decisivas dal dretg interchantunal vertent fin a l' entrada en vigur dals relaschs davart la furmaziun. 
^4 En il sectur da las professiuns da la sanadad è cumpetenta la crusch cotschna svizra ( CCS) per renconuscher las furmaziuns e las conversiuns da titels sco er per renconuscher ils diploms ed ils certificats esters fin a l' entrada en vigur dals relaschs federals decisivs davart la furmaziun. 
Ordinaziun dals 19 da november 2003 davart la furmaziun professiunala (OFPr): Art. 76
Art. 76 Persunas responsablas per la furmaziun professiunala ordaifer il champ d' applicaziun dal dretg vegl 
( art. 73 LFPr) 
^1 Furmaturas e furmaturs da la professiun ordaifer il champ d' applicaziun da la lescha federala dals 19 d' avrigl 1978 davart la furmaziun professiunala che han instruì durant almain tschintg onns emprendistas ed emprendists, valan sco qualifitgads en il senn dals artitgels 44 e 45. 
^2 La cumissiun federala per las persunas responsablas per la furmaziun professiunala surveglia l' equivalenza da las qualificaziuns da las suandantas persunas responsablas per la furmaziun professiunala: 
a. furmaturas e furmaturs professiunals en curs intermanaschials ed en auters lieus da furmaziun cumparegliabels sco er en lavuratoris d' emprendissadi ed en autras instituziuns renconuschidas per la furmaziun pratica professiunala; 
b. persunas d' instrucziun. 
^3 Ella elavura ils criteris per l' equivalenza e formulescha, tge qualificaziuns posteriuras ch' èn eventualmain necessarias. Il SEFRI decida davart l' equivalenza e davart eventualas qualificaziuns posteriuras. 
^4 Eventualas qualificaziuns posteriuras ston vegnir acquiridas entaifer tschintg onns suenter la decisiun dal SEFRI. 
Ordinaziun dals 19 da november 2003 davart la furmaziun professiunala (OFPr): Art. 76a
Art. 76a Qualificaziun d' instruir sport 
Ils diploms survegnids tenor il dretg vegl - il diplom federal I e II per magisters da gimnastica e da sport, il diplom « magister da sport SAP» ed il diplom da bachelor en sport da la Scola auta federala da sport a Magglingen - valan sco qualificaziuns d' instruir tenor l' alinea 3 da l' artitgel 46. 
Ordinaziun dals 19 da november 2003 davart la furmaziun professiunala (OFPr): Art. 77
Art. 77 Contribuziuns pauschalas 
( art. 73 al. 3 ed al. 4 LFPr) 
^1 Las incumbensas dals chantuns tenor l' artitgel 53 alinea 2 LFPr vegnan cunfinanziadas cumplainamain da la Confederaziun sur las contribuziuns pauschalas tenor la LFPr e tenor questa ordinaziun, e quai a partir dal tschintgavel onn dapi l' entrada en vigur da la LFPr. 
^2 Ils emprims quatter onns suenter l' entrada en vigur da la LFPr vala la suandanta regulaziun: 
b. Las ulteriuras incumbensas tenor l' artitgel 53 alinea 2 LFPr sustegna la Confederaziun en il rom dals meds ch' èn avant maun tenor l' artitgel 53 alinea 1 LFPr. 
Ordinaziun dals 19 da november 2003 davart la furmaziun professiunala (OFPr): Art. 78
Art. 78 Projects da construcziun e locaziuns 
( art. 73 al. 3 LFPr) 
^1 Las dumondas da subvenziun per projects da construcziun ch' èn vegnidas inoltradas al SEFRI fin a l' entrada en vigur da la LFPr e che cuntegnan in program dals locals accumpagnà d' in plan d' occupaziun dals locals, in project preliminar u in project da construcziun, vegnan giuditgadas tenor il dretg vertent. 
^2 Sch' i vegn inoltrà in program dals locals accumpagnà d' in plan d' occupaziun dals locals u in project preliminar, vegnan mo concedidas subvenziuns tenor il dretg vertent, sch' i vegn preschentà in project da construcziun fin il pli tard quatter onns suenter l' entrada en vigur da la LFPr. 
^3 Sch' ina subvenziun è vegnida permessa per in project da construcziun, sto il rendaquint final per il project che duai vegnir realisà, vegnir inoltrà fin il pli tard diesch onns suenter l' entrada en vigur da la LFPr. Sch' il rendaquint final vegn inoltrà suenter quest termin, na vegnan debitadas naginas subvenziuns pli. 
^4 Las dumondas da subvenziun per la locaziun da locals che vegnivan inoltradas fin a l' entrada en vigur da la LFPr accumpagnadas d' ina tabella dals locals, d' in contract da locaziun u d' in contract da locaziun preliminar e d' in plan d' occupaziun dals locals, vegnan giuditgadas tenor il dretg vertent. Las subvenziuns vegnan concedidas fin maximalmain quatter onns suenter l' entrada en vigur da la LFPr. 
^5 Il credit da pajament per ils edifizis e per las locaziuns va a quint da la limita d' expensas tenor l' artitgel 59 alinea 1 litera a LFPr. 
Ordinaziun dals 19 da november 2003 davart la furmaziun professiunala (OFPr): Art. 79
Art. 79 
Questa ordinaziun entra en vigur il 1. da schaner 2004. 
Lescha federala dals 13 da december 2002 davart la furmaziun professiunala (LFPr): Titel
412.10 
Lescha federala davart la furmaziun professiunala 
( LFPr) 
dals 13 da december 2002 ( versiun dal 1. da schaner 2013) 
L' Assamblea federala da la Confederaziun svizra, sa basond sin l' artitgel 63 da la Constituziun federala, suenter avair gì invista da la missiva dal Cussegl federal dals 6 da settember 2000, concluda: 
Lescha federala dals 13 da december 2002 davart la furmaziun professiunala (LFPr): Art. 1
Art. 1 Princip 
^1 La furmaziun professiunala è ina incumbensa communabla da la Confederaziun, dals chantuns e da las organisaziuns dal mund da lavur ( partenaris socials; federaziuns professiunalas, autras organisaziuns cumpetentas ed auters purschiders da la furmaziun professiunala). Ellas ed els sa stentan da garantir ina purschida suffizienta en il sectur da la furmaziun professiunala, cunzunt en ils champs professiunals cun vistas per il futur. 
^2 Las mesiras da la Confederaziun han l' intenziun da promover tant sco pussaivel las iniziativas dals chantuns e da las organisaziuns dal mund da lavur cun meds finanzials e cun auters meds. 
^3 Per realisar las finamiras da questa lescha collavuran: 
a. la Confederaziun, ils chantuns e las organisaziuns dal mund da lavur; 
b. ils chantuns er tranter els e las organisaziuns dal mund da lavur er tranter ellas. 
Lescha federala dals 13 da december 2002 davart la furmaziun professiunala (LFPr): Art. 2
Art. 2 Object e champ d' applicaziun 
^1 Questa lescha regla per tut ils secturs professiunals danor per quels da las scolas autas: 
a. la furmaziun fundamentala professiunala, inclusiv la maturitad professiunala; 
b. la furmaziun professiunala superiura; 
c. la furmaziun supplementara orientada a la professiun; 
d. las proceduras da qualificaziun, ils attestats ed ils titels; 
e. la furmaziun da las persunas responsablas per la furmaziun professiunala; 
f. la cumpetenza ed ils princips da la cussegliaziun da professiun, da studi e da carriera; 
g. la participaziun da la Confederaziun als custs da la furmaziun professiunala. 
^2 Questa lescha na vala betg per furmaziuns che vegnan regladas en autras leschas federalas. 
^3 En enclegientscha cun ils chantuns po il Cussegl federal excluder singuls champs professiunals dal champ d' applicaziun da questa lescha, sche quai ha per consequenza che la repartiziun da las incumbensas tranter la Confederaziun ed ils chantuns è pli raschunaivla. 
Lescha federala dals 13 da december 2002 davart la furmaziun professiunala (LFPr): Art. 3
Art. 3 Finamiras 
Questa lescha promova e sviluppa: 
a. in sistem da furmaziun professiunala che permetta a las singulas persunas da sa realisar sin plaun professiunal e persunal e da s' integrar en la societad, en spezial en il mund da lavur, sco er che las qualifitgescha e las renda prontas d' esser flexiblas areguard la professiun e da reussir en il mund da lavur; 
b. in sistem da furmaziun professiunala che serva a la cumpetitivitad dals manaschis; 
c. l' egualitad da las schanzas da furmaziun sin plaun social e regiunal, l' egualitad effectiva da dunna ed um sco er l' eliminaziun dals dischavantatgs envers las persunas cun impediments; 
d. la permeabilitad tranter differentas scolaziuns e furmaziuns a l' intern da la furmaziun professiunala sco er tranter la furmaziun professiunala ed ils auters champs da furmaziun; 
e. la transparenza dal sistem da furmaziun professiunala. 
Lescha federala dals 13 da december 2002 davart la furmaziun professiunala (LFPr): Art. 4
Art. 4 Svilup da la furmaziun professiunala 
^1 Per sviluppar la furmaziun professiunala promova la Confederaziun studis, projects da pilot, la perscrutaziun davart la furmaziun professiunala e la creaziun da structuras solidas en novs champs da la furmaziun professiunala. 
^2 La Confederaziun daventa sezza activa en quests champs, sche quai è necessari per sviluppar la furmaziun professiunala. 
^3 Per projects da pilot po il Cussegl federal - en cas da basegn e suenter avair tadlà ils chantuns e las organisaziuns respectivas dal mund da lavur - divergiar temporarmain da las disposiziuns da questa lescha. 
^4 La qualitad e l' independenza da la perscrutaziun davart la furmaziun professiunala sto vegnir garantida tras instituziuns da perscrutaziun qualifitgadas. 
Lescha federala dals 13 da december 2002 davart la furmaziun professiunala (LFPr): Art. 5
Art. 5 Infurmaziun, documentaziun e meds d' instrucziun 
La Confederaziun promova: 
a. l' infurmaziun e la documentaziun, sche quai è d' in interess naziunal u d' in interess per ina regiun linguistica; 
b. la creaziun da meds d' instrucziun per las minoritads linguisticas. 
Lescha federala dals 13 da december 2002 davart la furmaziun professiunala (LFPr): Art. 6
Art. 6 Chapientscha e barat tranter las cuminanzas linguisticas 
^1 En il sectur da la furmaziun professiunala po la Confederaziun promover mesiras che megliereschan la chapientscha ed il barat tranter las cuminanzas linguisticas. 
^2 Ella po promover particularmain: 
a. la plurilinguitad individuala, cunzunt faschond pretensiuns correspundentas areguard las linguas d' instrucziun ed areguard la furmaziun linguistica da las persunas d' instrucziun; 
b. il barat da persunas d' instrucziun sco er d' emprendistas e d' emprendists tranter las regiuns linguisticas, sche quai vegn sustegnì dals chantuns, da las organisaziuns dal mund da lavur u da las interpresas. 
Lescha federala dals 13 da december 2002 davart la furmaziun professiunala (LFPr): Art. 7
Art. 7 Regiuns e gruppas dischavantagiadas 
La Confederaziun po promover mesiras en il sectur da la furmaziun professiunala che van a favur da regiuns e da gruppas dischavantagiadas. 
Lescha federala dals 13 da december 2002 davart la furmaziun professiunala (LFPr): Art. 8
Art. 8 Svilup da la qualitad 
^1 Ils purschiders da la furmaziun professiunala garanteschan il svilup da la qualitad. 
^2 La Confederaziun promova il svilup da la qualitad, tschenta standards da qualitad e surveglia che tals vegnian observads. 
Lescha federala dals 13 da december 2002 davart la furmaziun professiunala (LFPr): Art. 9
Art. 9 Promoziun da la permeabilitad 
^1 Prescripziuns davart la furmaziun professiunala garanteschan la pli gronda permeabilitad pussaivla tant a l' intern da la furmaziun professiunala sco er tranter la furmaziun professiunala ed ils auters champs da furmaziun. 
^2 L' experientscha pratica, professiunala u extraprofessiunala, la furmaziun spezialisada u generala ch' èn vegnidas acquiridas ordaifer las scolaziuns usitadas vegnan messas a quint adequatamain. 
Lescha federala dals 13 da december 2002 davart la furmaziun professiunala (LFPr): Art. 10
Art. 10 Dretgs da cogestiun da las emprendistas e dals emprendists 
Ils purschiders da la furmaziun pratica professiunala e da la furmaziun da scola dattan dretgs da cogestiun commensurads a las emprendistas ed als emprendists. 
Lescha federala dals 13 da december 2002 davart la furmaziun professiunala (LFPr): Art. 11
Art. 11 Purschiders privats 
^1 Per purschiders privats sin il martgà da la furmaziun professiunala na dastgan resultar naginas distorsiuns da concurrenza nungiustifitgadas pervia da mesiras ch' èn vegnidas prendidas sin basa da questa lescha. 
^2 Purschiders dal sectur public che concurrenzeschan purschiders betg subvenziunads dal sectur privat ston pretender pretschs confurms al martgà per lur purschidas da furmaziun supplementara orientada a la professiun. 
Lescha federala dals 13 da december 2002 davart la furmaziun professiunala (LFPr): Art. 12
Art. 12 Preparaziun per la furmaziun fundamentala professiunala 
Ils chantuns prendan mesiras per preparar per la furmaziun fundamentala professiunala las persunas che han deficits da furmaziun individuals a la fin dal temp da scola obligatoric. 
Lescha federala dals 13 da december 2002 davart la furmaziun professiunala (LFPr): Art. 13
Art. 13 Dischequiliber sin il martgà da la furmaziun fundamentala professiunala 
En il rom dals meds finanzials disponibels po il Cussegl federal prender mesiras limitadas per cumbatter in dischequiliber che sa mussa u che smanatscha sin il martgà da la furmaziun fundamentala professiunala. 
Lescha federala dals 13 da december 2002 davart la furmaziun professiunala (LFPr): Art. 14
Art. 14 Contract d' emprendissadi 
^1 Las emprendistas ed ils emprendists ed ils purschiders da la furmaziun pratica professiunala fan in contract d' emprendissadi. El sa drizza tenor las disposiziuns dal dretg d' obligaziuns concernent il contract d' emprendissadi ( art. 344-346a), uschenavant che questa lescha na cuntegna naginas regulaziuns divergentas. 
^2 Il contract vegn concludì il cumenzament da l' emprendissadi e vala per l' entira durada da la furmaziun fundamentala professiunala. Sche la furmaziun pratica professiunala ha lieu successivamain en plirs manaschis, po il contract vegnir fatg mintgamai per la part respectiva da l' emprendissadi. 
^3 Il contract d' emprendissadi sto vegnir approvà da l' autoritad chantunala cumpetenta. Per l' approvaziun na dastgan vegnir adossadas naginas taxas. 
^4 Sch' il contract d' emprendissadi vegn schlià, sto la purschidra u il purschider da la furmaziun infurmar immediatamain l' autoritad chantunala ed eventualmain la scola professiunala spezialisada. 
^5 Sch' in manaschi vegn serrà u sch' el na garantescha betg pli la furmaziun fundamentala professiunala tenor las prescripziuns legalas, procuran las autoritads chantunalas ch' ina furmaziun fundamentala professiunala cumenzada possia - sche pussaivel - vegnir terminada en urden. 
^6 Las prescripziuns da questa lescha èn er applitgablas per l' emprendissadi, sch' igl è vegnì tralaschà da far in contract d' emprendissadi u sch' in tal na vegn betg inoltrà u vegn inoltrà cun retard per l' approvaziun. 
Lescha federala dals 13 da december 2002 davart la furmaziun professiunala (LFPr): Art. 15
Art. 15 Object 
^1 La furmaziun fundamentala professiunala serva ad intermediar ed ad acquirir las cumpetenzas, las enconuschientschas e las abilitads ( qua sutvart qualificaziuns) ch' èn indispensablas per exercitar ina professiun u ch' èn necessarias en in champ professiunal u en in champ d' activitad ( qua sutvart activitad professiunala). 
^2 Ella cumpiglia en spezial l' intermediaziun e l' acquisiziun: 
a. da las qualificaziuns specificas per la professiun che permettan a las emprendistas ed als emprendists d' exercitar in' activitad professiunala en moda cumpetenta e segira; 
b. da la furmaziun generala fundamentala che permetta a las emprendistas ed als emprendists da chattar l' access al mund da lavur, da reussir en quel e da s' integrar en la societad; 
c. da las enconuschientschas e da las cumpetenzas economicas, ecologicas, socialas e culturalas che permettan a las emprendistas ed als emprendists da contribuir ad in svilup persistent; 
d. da l' abilitad e da la prontadad d' emprender per vita duranta sco er da giuditgar e da decider independentamain. 
^3 Ella suonda il temp da scola obligatoric u ina qualificaziun equivalenta. Il Cussegl federal fixescha ils criteris che servan a fixar la vegliadetgna minimala per cumenzar la furmaziun fundamentala professiunala. 
^4 Las ordinaziuns da furmaziun reglan l' instrucziun obligatorica d' ina segunda lingua. 
^5 L' instrucziun da sport sa drizza tenor la Lescha federala davart la promoziun dal sport dals 17 da zercladur 2011. 
Lescha federala dals 13 da december 2002 davart la furmaziun professiunala (LFPr): Art. 16
Art. 16 Cuntegns, lieus da furmaziun, responsabladads 
^1 La furmaziun fundamentala professiunala consista: 
a. d' ina furmaziun pratica professiunala; 
b. d' ina furmaziun da scola generala e relativa a la professiun; 
c. d' ina cumplettaziun da la furmaziun pratica professiunala e da la furmaziun da scola, là nua che l' activitad professiunala che vegn emprendida pretenda quai. 
^2 La furmaziun fundamentala professiunala vegn per regla fatga en ils suandants lieus da furmaziun: 
b. en scolas professiunalas spezialisadas per la furmaziun generala e relativa a la professiun; 
c. en curs intermanaschials ed en auters lieus da furmaziun cumparegliabels per cumplettaziuns da la pratica professiunala e da la furmaziun da scola. 
^3 Las parts da la furmaziun tenor l' alinea 1, lur structura organisatorica e lur repartiziun temporala vegnan fixadas en l' ordinaziun da furmaziun correspundenta tenor ils basegns da l' activitad professiunala. 
^4 La responsabladad visavi l' emprendista u l' emprendist vegn fixada tenor il contract d' emprendissadi. Sch' i na dat nagin contract d' emprendissadi, vegn ella fixada per regla tenor il lieu da furmaziun. 
^5 Per cuntanscher las finamiras da la furmaziun fundamentala professiunala collavuran ils purschiders da la furmaziun pratica professiunala e da la furmaziun da scola sco er dals curs intermanaschials. 
Lescha federala dals 13 da december 2002 davart la furmaziun professiunala (LFPr): Art. 17
Art. 17 Tips da furmaziun e durada 
^1 La furmaziun fundamentala professiunala dura dus fin quatter onns. 
^2 La furmaziun fundamentala da dus onns terminescha per regla cun in examen che autorisescha per l' attestat federal da furmaziun professiunala. Ella è concepida uschia che las purschidas tegnan quint spezialmain da las differentas premissas da las emprendistas e dals emprendists. 
^3 La furmaziun fundamentala da trais fin quatter onns terminescha per regla cun in examen final d' emprendissadi che autorisescha per l' attestat federal da qualificaziun. 
^4 L' attestat federal da qualificaziun ed in diplom da furmaziun generala approfundada autoriseschan per la maturitad professiunala. 
^5 La furmaziun fundamentala professiunala po er vegnir acquirida tras ina furmaziun professiunala betg formala; questa furmaziun vegn terminada cun ina procedura da qualificaziun. 
Lescha federala dals 13 da december 2002 davart la furmaziun professiunala (LFPr): Art. 18
Art. 18 Consideraziun da basegns individuals 
^1 Per persunas spezialmain qualifitgadas u cun ina furmaziun preliminara sco er per persunas cun difficultads d' emprender u cun impediments po la durada da la furmaziun fundamentala professiunala vegnir prolungada u scursanida adequatamain. 
^2 Il Cussegl federal decretescha disposiziuns spezialas davart l' accumpagnament individual spezialisà da persunas cun difficultads d' emprender en ina furmaziun fundamentala professiunala da dus onns. 
^3 La Confederaziun po promover l' accumpagnament individual spezialisà. 
Lescha federala dals 13 da december 2002 davart la furmaziun professiunala (LFPr): Art. 19
Art. 19 Ordinaziuns da furmaziun 
^1 Il Secretariat da stadi per furmaziun, retschertga ed innovaziun ( SEFRI) decretescha ordinaziuns da furmaziun per il sectur da la furmaziun fundamentala professiunala. El decretescha quellas sin proposta da las organisaziuns dal mund da lavur u, en cas da basegn, da sai anor. 
^2 Las ordinaziuns da furmaziun reglan spezialmain: 
b. las finamiras e las pretensiuns da la furmaziun pratica professiunala; 
c. las finamiras e las pretensiuns da la furmaziun da scola; 
d. la dimensiun dals cuntegns da la furmaziun e las parts che vegnan surpigliadas dals lieus da furmaziun; 
e. las proceduras da qualificaziun, ils attestats ed ils titels. 
^3 Las proceduras da qualificaziun per las furmaziuns betg formalas sa basan sin las ordinaziuns da furmaziun correspundentas. 
^4 Las ordinaziuns da furmaziun vegnan publitgadas en la Collecziun uffiziala dal dretg federal en furma d' in renviament tenor l' artitgel 5 alinea 2 da la lescha dals 18 da zercladur 2004 davart las publicaziuns uffizialas. 
Lescha federala dals 13 da december 2002 davart la furmaziun professiunala (LFPr): Art. 20
Art. 20 Purschiders da la furmaziun pratica professiunala 
^1 Ils purschiders da la furmaziun pratica professiunala s' engaschan per che las emprendistas ed ils emprendists hajan il meglier success pussaivel en lur emprendissadi ed els surveglian periodicamain quest success. 
^2 Els basegnan ina permissiun chantunala per la furmaziun d' emprendistas e d' emprendists; il chantun na dastga adossar naginas taxas per quella. 
Lescha federala dals 13 da december 2002 davart la furmaziun professiunala (LFPr): Art. 21
Art. 21 Scola professiunala spezialisada 
^1 La scola professiunala spezialisada intermediescha la furmaziun da scola. Questa ultima cumpiglia l' instrucziun professiunala e l' instrucziun da la furmaziun generala. 
^2 La scola professiunala spezialisada ha in' atgna incumbensa da furmaziun; ella: 
b. resguarda ils differents talents da las emprendistas e dals emprendists e tegna quint - tras purschidas spezialas - dals basegns da las persunas spezialmain qualifitgadas e da las persunas cun difficultads d' emprender; 
c. promova l' egualitad effectiva da dunna ed um sco er l' eliminaziun dals dischavantatgs envers ils impedids tras purschidas e tras furmas da furmaziun correspundentas. 
^3 La frequentaziun da la scola professiunala spezialisada è obligatorica. 
^4 La scola professiunala spezialisada po er metter a disposiziun purschidas da la furmaziun professiunala superiura e da la furmaziun supplementara orientada a la professiun. 
^5 La scola professiunala spezialisada po - en collavuraziun cun las organisaziuns dal mund da lavur e cun ils manaschis - sa participar a curs intermanaschials ed ad ulteriurs auters lieus da furmaziun cumparegliabels. 
^6 Ella po surpigliar incumbensas da coordinaziun per promover la collavuraziun da dals acturs participads a la furmaziun professiunala. 
Lescha federala dals 13 da december 2002 davart la furmaziun professiunala (LFPr): Art. 22
Art. 22 Purschidas da scolas professiunalas spezialisadas 
^1 Ils chantuns che intermedieschan la furmaziun pratica professiunala procuran per ina purschida da scolas professiunalas spezialisadas confurm al basegn. 
^2 L' instrucziun obligatorica è gratuita. 
^3 Tgi che ademplescha las premissas che vegnan pretendidas en il manaschi d' emprendissadi ed en la scola professiunala spezialisada, po frequentar curs facultativs senza reducziun dal salari. La frequentaziun da quests curs ha lieu en consentiment cun il manaschi. En cas ch' ins na vegn betg perina, decida il chantun. 
^4 Sch' ina emprendista u sch' in emprendist è dependent d' in curs da sustegn per absolver cun success la scola professiunala spezialisada, po la scola professiunala spezialisada - en enclegientscha cun il manaschi e cun l' emprendista u cun l' emprendist - ordinar da frequentar tals curs. En cas ch' ins na vegn betg perina, decida il chantun. Ils curs da sustegn pon vegnir frequentads senza reducziun dal salari. 
^5 Sin proposta da las federaziuns professiunalas permetta il SEFRI d' organisar e da realisar curs professiunals interchantunals, sche quai gida a cuntanscher meglier las finamiras da furmaziun, promova la disponibilitad dals manaschis d' emprendissadi, na chaschuna nagins custs excessivs e na chaschuna nagins dischavantatgs considerabels per las participantas e per ils participants. 
Lescha federala dals 13 da december 2002 davart la furmaziun professiunala (LFPr): Art. 23
Art. 23 Curs intermanaschials ed auters lieus da furmaziun cumparegliabels 
^1 Ils curs intermanaschials ed ils auters lieus da furmaziun cumparegliabels vulan intermediar e laschar acquirir las abilitads fundamentalas. Els cumpletteschan la furmaziun pratica professiunala e la furmaziun da scola, là nua che l' activitad professiunala che vegn emprendida pretenda quai. 
^2 Ils chantuns procuran - cun la cooperaziun da las organisaziuns dal mund da lavur - per ina purschida suffizienta da curs intermanaschials e d' auters lieus da furmaziun cumparegliabels. 
^3 La frequentaziun dals curs è obligatorica. Sin dumonda dals purschiders da la furmaziun pratica professiunala pon ils chantuns deliberar emprendistas ed emprendists dals curs, sch' ils cuntegns da tals vegnan intermediads en in center da furmaziun manaschial u en in lavuratori d' emprendissadi. 
^4 Tgi che organisescha curs intermanaschials u purschidas cumparegliablas, po pretender dals manaschis d' emprendissadi u da las instituziuns da furmaziun ina participaziun adequata als custs. Per evitar distorsiuns da concurrenza pon las organisaziuns dal mund da lavur che organiseschan curs intermanaschials e purschidas cumparegliablas pretender ina participaziun als custs pli auta dals manaschis che n' èn betg commembers da l' organisaziun. 
^5 Il Cussegl federal fixescha las premissas e l' import da la participaziun als custs. 
Lescha federala dals 13 da december 2002 davart la furmaziun professiunala (LFPr): Art. 24
Art. 24 
^1 Ils chantuns procuran per la surveglianza da la furmaziun fundamentala professiunala. 
^2 Da la surveglianza fan part la cussegliaziun e l' accumpagnament da las partidas dal contract d' emprendissadi sco er la coordinaziun tranter ils acturs participads a la furmaziun fundamentala professiunala. 
^3 Objects da surveglianza èn ultra da quai en spezial: 
a. la qualitad da la furmaziun pratica professiunala, inclusiv dals curs intermanaschials e dals auters lieus da furmaziun cumparegliabels; 
b. la qualitad da la furmaziun da scola; 
c. ils examens ed autras proceduras da qualificaziun; 
d. l' observaziun da las disposiziuns legalas dal contract d' emprendissadi; 
e. l' observaziun dal contract d' emprendissadi tras las partidas. 
a. l' equivalenza da las furmaziuns professiunalas betg formalas tenor l' artitgel 17 alinea 5; 
b. ils cas tenor l' artitgel 18 alinea 1. 
a. pretender la restituziun totala u parziala da contribuziuns ch' els han concedì tenor l' artitgel 52 alinea 2 segunda frasa; 
b. annullar in contract d' emprendissadi. 
Lescha federala dals 13 da december 2002 davart la furmaziun professiunala (LFPr): Art. 25
Art. 25 
^1 La maturitad professiunala federala creescha las premissas per in studi ad ina scola auta professiunala. 
^2 La furmaziun generala approfundada tenor l' artitgel 17 alinea 4 po vegnir acquirida er suenter avair obtegnì l' attestat federal da qualificaziun. 
^3 Ils chantuns procuran per ina purschida che correspunda al basegn da l' instrucziun da maturitad professiunala. 
^4 L' instrucziun da maturitad professiunala che vegn dada en scolas publicas è gratuita. La Confederaziun ed ils chantuns pon sustegnair ils purschiders privats. 
^5 Il Cussegl federal regla la maturitad professiunala. 
Lescha federala dals 13 da december 2002 davart la furmaziun professiunala (LFPr): Art. 26
Art. 26 Object 
^1 Sin il stgalim terziar serva la furmaziun professiunala superiura ad intermediar ed a laschar acquirir las qualificaziuns ch' èn necessarias per exercitar in' activitad professiunala pretensiusa u da responsabladad. 
^2 Ella premetta ch' i saja vegnì obtegnì in attestat federal da qualificaziun, ch' i saja vegnida terminada ina furmaziun generala superiura da scola u ina qualificaziun equivalenta. 
Lescha federala dals 13 da december 2002 davart la furmaziun professiunala (LFPr): Art. 27
Art. 27 Furmas da la furmaziun professiunala superiura 
La furmaziun professiunala superiura vegn acquirida tras: 
a. in examen professiunal federal u in examen professiunal federal superiur; 
b. ina furmaziun che vegn renconuschida da la Confederaziun e che vegn dada en ina scola professiunala superiura. 
Lescha federala dals 13 da december 2002 davart la furmaziun professiunala (LFPr): Art. 28
Art. 28 Examens professiunals federals ed examens professiunals superiurs 
^1 Ils examens professiunals federals ed ils examens professiunals federals superiurs premettan ina pratica professiunala respectiva ed enconuschientschas spezialisadas respectivas. 
^2 Las organisaziuns dal mund da lavur cumpetentas reglan las cundiziuns d' admissiun, ils cuntegns didactics, la procedura da qualificaziun, ils attestats ed ils titels. Per quest intent resguardan ellas las furmaziuns che suondan. Las prescripziuns èn suttamessas a l' approvaziun dal SEFRI. Ellas vegnan publitgadas en il Fegl uffizial federal en furma d' in renviament tenor l' artitgel 13 alineas 1 litera g e 3 da la lescha dals 18 da zercladur 2004 davart las publicaziuns uffizialas. 
^3 Il Cussegl federal regla las premissas e la procedura da l' approvaziun. 
^4 Ils chantuns pon porscher curs preparatorics. 
Lescha federala dals 13 da december 2002 davart la furmaziun professiunala (LFPr): Art. 29
Art. 29 Scolas professiunalas superiuras 
^1 L' admissiun ad ina furmaziun che vegn renconuschida da la Confederaziun e che vegn dada en ina scola professiunala superiura premetta ina pratica professiunala respectiva, sche questa pratica n' è betg integrada en la furmaziun. 
^2 La furmaziun a temp cumplain dura, inclusiv ils praticums, almain dus onns, la furmaziun cumplementara a la professiun almain trais onns. 
^3 En collavuraziun cun las organisaziuns responsablas fa il Departament federal d' economia, furmaziun e retschertga ( DEFR) prescripziuns minimalas per la renconuschientscha federala da las furmaziuns e dals studis da diplom supplementar a las scolas professiunalas superiuras. Las prescripziuns pertutgan las cundiziuns d' admissiun, ils cuntegns didactics, la procedura da qualificaziun, ils attestats ed ils titels. 
^4 Ils chantuns pon porscher sezs furmaziuns. 
^5 Ils chantuns han la surveglianza da las scolas professiunalas superiuras, sch' els porschan furmaziuns che vegnan renconuschidas da la Confederaziun. 
Lescha federala dals 13 da december 2002 davart la furmaziun professiunala (LFPr): Art. 30
Art. 30 Object 
Sin basa d' ina moda d' emprender organisada ha la furmaziun supplementara orientada a la professiun l' intent: 
a. da renovar, d' approfundar e da cumplettar qualificaziuns professiunalas existentas u d' acquirir novas qualificaziuns professiunalas; 
b. da sustegnair la flexibilitad professiunala. 
Lescha federala dals 13 da december 2002 davart la furmaziun professiunala (LFPr): Art. 31
Art. 31 Purschida da furmaziun supplementara orientada a la professiun 
Ils chantuns procuran che la purschida da furmaziun supplementara orientada a la professiun correspundia al basegn. 
Lescha federala dals 13 da december 2002 davart la furmaziun professiunala (LFPr): Art. 32
Art. 32 Mesiras da la Confederaziun 
^1 La Confederaziun promova la furmaziun supplementara orientada a la professiun. 
^2 Ella sustegna en spezial purschidas che han l' intent da: 
a. permetter a persunas da restar en la vita professiunala, en cas ch' i dat midadas structuralas en il mund professiunal; 
b. levgiar a persunas che han reducì u interrut lur activitad professiunala il return en lur professiun. 
^3 Ella sustegna plinavant mesiras che promovan la coordinaziun, la transparenza e la qualitad da la purschida da furmaziun supplementara. 
^4 Las purschidas da furmaziun supplementara orientada a la professiun che vegnan sustegnidas da la Confederaziun ston vegnir coordinadas cun las mesiras per il martgà da lavur tenor la lescha dals 25 da zercladur 1982 davart l' assicuranza cunter la dischoccupaziun. 
Lescha federala dals 13 da december 2002 davart la furmaziun professiunala (LFPr): Art. 33
Art. 33 Examens ed autras proceduras da qualificaziun 
Las qualificaziuns professiunalas vegnan cumprovadas cun in examen cumplessiv, cun ina cumbinaziun d' examens parzials u cun autras proceduras da qualificaziun che vegnan renconuschidas dal SEFRI. 
Lescha federala dals 13 da december 2002 davart la furmaziun professiunala (LFPr): Art. 34
Art. 34 Pretensiuns a las proceduras da qualificaziun 
^1 Il Cussegl federal regla las pretensiuns a las proceduras da qualificaziun. El garantescha la qualitad e la cumparegliabladad tranter las proceduras da qualificaziun. Ils criteris da valitaziun che vegnan utilisads en las proceduras da qualificaziun ston esser objectivs e transparents e garantir l' egualitad da las schanzas. 
^2 L' admissiun a proceduras da qualificaziun n' è betg cumbinada cun la pretensiun d' avair frequentà tschertas furmaziuns specificas. Il SEFRI regla las premissas d' admissiun. 
Lescha federala dals 13 da december 2002 davart la furmaziun professiunala (LFPr): Art. 35
Art. 35 Promoziun d' autras proceduras da qualificaziun 
La Confederaziun po promover organisaziuns che sviluppan u porschan autras proceduras da qualificaziun. 
Lescha federala dals 13 da december 2002 davart la furmaziun professiunala (LFPr): Art. 36
Art. 36 Protecziun dals titels 
Mo titularas e titulars d' in diplom da la furmaziun fundamentala professiunala e da la furmaziun professiunala superiura èn autorisads da purtar ils titels fixads en las prescripziuns correspundentas. 
Lescha federala dals 13 da december 2002 davart la furmaziun professiunala (LFPr): Art. 37
Art. 37 Attestat federal da furmaziun professiunala 
^1 L' attestat federal da furmaziun professiunala survegn, tgi che ha terminà la furmaziun fundamentala da dus onns cun in examen u tgi che ha reussì cun success ina procedura da qualificaziun equivalenta. 
^2 L' attestat federal da furmaziun professiunala vegn emess da l' autoritad chantunala. 
Lescha federala dals 13 da december 2002 davart la furmaziun professiunala (LFPr): Art. 38
Art. 38 Attestat federal da qualificaziun 
^1 L' attestat federal da qualificaziun survegn, tgi che ha reussì cun success l' examen final d' emprendissadi u tgi che ha passà cun success ina procedura da qualificaziun equivalenta. 
^2 L' attestat federal da qualificaziun vegn emess da l' autoritad chantunala. 
Lescha federala dals 13 da december 2002 davart la furmaziun professiunala (LFPr): Art. 39
Art. 39 Attestat federal da maturitad professiunala 
^1 L' attestat federal da maturitad professiunala survegn, tgi che posseda in attestat federal da qualificaziun ed ha reussì cun success l' examen da maturitad professiunala che vegn renconuschì da la Confederaziun u tgi che ha passà cun success ina procedura da qualificaziun equivalenta. 
^2 Tenor las disposiziuns da la lescha dals 6 d' october 1995 davart las scolas autas professiunalas autorisescha l' examen da maturitad professiunala da pudair entrar senza examen en ina scola auta professiunala. 
^3 Ils chantuns procuran per la realisaziun dals examens da maturitad professiunala ed emettan ils attestats. Cumplementarmain po er la Confederaziun organisar tals examens. 
Lescha federala dals 13 da december 2002 davart la furmaziun professiunala (LFPr): Art. 40
Art. 40 Realisaziun da las proceduras da qualificaziun 
^1 Ils chantuns procuran per la realisaziun da las proceduras da qualificaziun. 
^2 Il SEFRI po surdar a las organisaziuns dal mund da lavur - sin lur proposta - l' incumbensa da realisar las proceduras da qualificaziun per singulas regiuns u per l' entira Svizra. 
Lescha federala dals 13 da december 2002 davart la furmaziun professiunala (LFPr): Art. 41
Art. 41 Taxas 
^1 Per ils examens che mainan a l' attestat federal da qualificaziun, a l' attestat federal da furmaziun professiunala ed a l' attestat federal da maturitad professiunala na dastgan vegnir adossadas naginas taxas a las candidatas ed als candidats sco er als purschiders da la furmaziun pratica professiunala. 
^2 Per in' absenza nunmotivada u per ina retratga da l' examen sco er per la repetiziun da l' examen dastgan vegnir adossadas taxas. 
Lescha federala dals 13 da december 2002 davart la furmaziun professiunala (LFPr): Art. 42
Art. 42 Examens professiunals federals ed examens professiunals superiurs 
^1 L' examen professiunal federal e l' examen professiunal superiur sa drizzan tenor las prescripziuns respectivas ( art. 28 al. 2). 
^2 La Confederaziun procura per la surveglianza da quests examens. 
Lescha federala dals 13 da december 2002 davart la furmaziun professiunala (LFPr): Art. 43
Art. 43 Attestat professiunal e diplom; inscripziun en il register 
^1 Tgi che ha reussì l' examen professiunal federal, survegn in attestat professiunal. Tgi che ha reussì l' examen professiunal federal superiur, survegn in diplom. 
^2 L' attestat professiunal ed il diplom vegnan emess dal SEFRI. 
^3 Il SEFRI maina in register public cun ils nums da las titularas e dals titulars dals attestats professiunals e dals diploms. 
Lescha federala dals 13 da december 2002 davart la furmaziun professiunala (LFPr): Art. 44
Art. 44 Scola professiunala superiura 
^1 Tgi che reussescha l' examen d' ina scola professiunala superiura u tgi che passa cun success ina procedura da qualificaziun equivalenta, survegn in diplom da la scola. 
^2 La procedura d' examen e la procedura da qualificaziun equivalenta sa drizzan tenor las prescripziuns minimalas ( art. 29 al. 3). 
Lescha federala dals 13 da december 2002 davart la furmaziun professiunala (LFPr): Art. 45
Art. 45 Pretensiuns a las furmaturas ed als furmaturs professiunals 
^1 Furmatura u furmatur professiunal è tgi ch' intermediescha la furmaziun pratica professiunala en il rom da la furmaziun fundamentala professiunala. 
^2 Furmaturas e furmaturs professiunals han ina furmaziun qualifitgada en lur spezialitad professiunala sco er abilitads pedagogicas e metodic-didacticas adequatas. 
^3 Il Cussegl federal fixescha las pretensiuns minimalas a la scolaziun da las furmaturas e dals furmaturs professiunals. 
^4 Ils chantuns procuran per la scolaziun da las furmaturas e dals furmaturs professiunals. 
Lescha federala dals 13 da december 2002 davart la furmaziun professiunala (LFPr): Art. 46
Art. 46 Pretensiuns a las persunas d' instrucziun 
^1 Las persunas d' instrucziun che instrueschan en la furmaziun fundamentala professiunala, en la furmaziun professiunala superiura ed en la furmaziun supplementara orientada a la professiun, han per regla ina furmaziun specifica en lur spezialitad professiunala, ina furmaziun pedagogica ed ina furmaziun metodic-didactica. 
^2 Il Cussegl federal fixescha las pretensiuns minimalas a la furmaziun da las persunas d' instrucziun. 
Lescha federala dals 13 da december 2002 davart la furmaziun professiunala (LFPr): Art. 47
Art. 47 Autras persunas responsablas per la furmaziun professiunala 
La Confederaziun po metter a disposiziun purschidas per la furmaziun d' autras persunas responsablas per la furmaziun professiunala sco per las expertas e per ils experts d' examen u per autras persunas ch' èn activas en la furmaziun professiunala. 
Lescha federala dals 13 da december 2002 davart la furmaziun professiunala (LFPr): Art. 48
Art. 48 Promoziun da la pedagogia per la furmaziun professiunala; Institut federal da pedagogia per la furmaziun professiunala ( institut) 
^1 La Confederaziun promova la pedagogia per la furmaziun professiunala. 
^2 Per quest intent maina ella in institut sin il stgalim da scola auta; quest institut ha las suandantas incumbensas: 
a. garantir la furmaziun e la furmaziun supplementara da las persunas responsablas per la furmaziun professiunala, en spezial da las persunas d' instrucziun, uschenavant ch' ils chantuns n' èn betg cumpetents; 
b. perscrutaziun, studis, experiments da pilot e servetschs en il sectur da la furmaziun professiunala e da la furmaziun supplementara orientada a la professiun. 
^3 Il Cussegl federal po surdar a l' institut ulteriuras incumbensas ch' èn d' in interess naziunal. 
^4 Il Cussegl federal regla l' institut. Tras ina subdivisiun adattada resguarda el ils basegns dals chantuns e da las regiuns linguisticas. 
^5 Per il quint, per il preventiv e per la planisaziun da finanzas da l' institut vala la lescha federala dals 6 d' october 1989 davart las finanzas da la Confederaziun. En cas spezials po il Cussegl federal prevair divergenzas, uschenavant che las incumbensas da l' institut giustifitgeschan quai. 
^6 Per purschidas da furmaziun e per servetschs da l' institut po vegnir adossada ina taxa. Il Cussegl federal decretescha las disposiziuns executivas. 
^7 Il Cussegl federal po - ensemen cun ils chantuns - crear ina instituziun che remplazza u che cumplettescha l' institut u renconuscher instituziuns existentas. 
^8 L' institut collavura cun instituziuns da furmaziun adattadas. 
Lescha federala dals 13 da december 2002 davart la furmaziun professiunala (LFPr): Art. 48a
Art. 48a Prestaziun pajadas 
^1 L' institut po far prestaziuns pajadas per terzs, sche questas prestaziuns: 
a. han in stretg connex cun las incumbensas principalas da l' institut; 
b. na pericliteschan betg che las incumbensas principalas vegnian ademplidas; 
c. na dovran naginas capacitads persunalas e materialas supplementaras. 
^2 Prestaziuns pajadas pon vegnir fatgas a basa d' ina calculaziun dals custs e da las prestaziuns fixond pretschs ch' èn permettan almain da cuvrir ils custs. Il DEFR po permetter excepziuns per tschertas prestaziuns, sche l' economia privata na vegn betg concurrenzada tras quai. 
Lescha federala dals 13 da december 2002 davart la furmaziun professiunala (LFPr): Art. 49
Art. 49 Princip 
^1 La cussegliaziun da professiun, da studi e da carriera gida giuvenils e creschids a tscherner la professiun ed il studi sco er a planisar la carriera professiunala. 
^2 La cussegliaziun ha lieu tras infurmaziun e tras cussegliaziun persunala. 
Lescha federala dals 13 da december 2002 davart la furmaziun professiunala (LFPr): Art. 50
Art. 50 Qualificaziun da las cussegliadras e dals cussegliaders 
^1 Las cussegliadras ed ils cussegliaders da professiun, da studi e da carriera ston avair terminà cun success ina furmaziun spezialisada che vegn renconuschida da la Confederaziun. 
^2 Il Cussegl federal decretescha prescripziuns minimalas per la renconuschientscha da las furmaziuns. 
Lescha federala dals 13 da december 2002 davart la furmaziun professiunala (LFPr): Art. 51
Art. 51 Incumbensa dals chantuns 
^1 Ils chantuns procuran per ina cussegliaziun da professiun, da studi e da carriera. 
^2 Els han quità che la cussegliaziun da professiun, da studi e da carriera saja accordada cun las mesiras per il martgà da lavur tenor la lescha dals 25 da zercladur 1982 davart l' assicuranza cunter la dischoccupaziun. 
Lescha federala dals 13 da december 2002 davart la furmaziun professiunala (LFPr): Art. 52
Art. 52 Princip 
^1 La Confederaziun sa participescha, en il rom dals credits permess, adequatamain als custs da la furmaziun professiunala tenor questa lescha. 
^2 Ella paja principalmain contribuziuns pauschalas als chantuns per finanziar las incumbensas tenor l' artitgel 53. Ils chantuns transmettan questas contribuziuns a terzas persunas en proporziun a las incumbensas ch' els han surdà ad ellas. 
^3 Il rest da sia contribuziun paja la Confederaziun a: 
a. chantuns e terzas persunas per finanziar projects che servan a sviluppar la furmaziun professiunala e la qualitad ( art. 54); 
b. chantuns e terzas persunas per prestaziuns spezialas ch' èn d' in interess public ( art. 55); 
c. terzas persunas per la realisaziun dals examens professiunals federals e dals examens professiunals federals superiurs sco er per las furmaziuns da scolas professiunalas superiuras ( art. 56). 
Lescha federala dals 13 da december 2002 davart la furmaziun professiunala (LFPr): Art. 53
Art. 53 Contribuziuns pauschalas als chantuns 
^1 Las contribuziuns pauschalas che vegnan pajadas als chantuns vegnan calculadas principalmain sin basa dal dumber da persunas che absolvan ina furmaziun fundamentala professiunala. Plinavant tegnan las contribuziuns quint adequatamain da la dimensiun e dal gener da la furmaziun fundamentala sco er da la purschida da furmaziun professiunala superiura. Il Cussegl federal po resguardar ulteriurs criteris. 
^2 Las contribuziuns pauschalas vegnan pajadas per las suandantas incumbensas: 
b. realisaziun d' examens e d' autras proceduras da qualificaziun ( art. 40 al. 1) cun resalva da l' artitgel 52 alinea 3 litera c. 
Lescha federala dals 13 da december 2002 davart la furmaziun professiunala (LFPr): Art. 54
Art. 54 Contribuziuns per projects per sviluppar la furmaziun professiunala e per sviluppar la qualitad 
Las contribuziuns per projects ch' èn destinads a sviluppar la furmaziun professiunala tenor l' artitgel 4 alinea 1 e las contribuziuns per projects ch' èn destinads a sviluppar la qualitad tenor l' artitgel 8 alinea 2 èn limitadas temporalmain. 
Lescha federala dals 13 da december 2002 davart la furmaziun professiunala (LFPr): Art. 55
Art. 55 Contribuziuns per prestaziuns spezialas ch' èn d' in interess public 
^1 Sco prestaziuns spezialas ch' èn d' in interess public valan particularmain: 
a. mesiras per promover l' egualitad effectiva tranter dunna ed um sco er per promover la furmaziun e la furmaziun supplementara orientada a la professiun da persunas cun impediments ( art. 3 lit. c); 
b. l' infurmaziun e la documentaziun ( art. 5 lit. a); 
c. la creaziun da meds d' instrucziun per las minoritads linguisticas ( art. 5 lit. b); 
d. mesiras per meglierar la chapientscha ed il barat tranter las cuminanzas linguisticas ( art. 6); 
e. mesiras che van a favur da regiuns e da gruppas dischavantagiadas ( art. 7); 
f. mesiras per integrar en la furmaziun professiunala giuvenils cun difficultads en scola, cun difficultads socialas u cun difficultads linguisticas ( art. 7); 
g. mesiras per promover da restar e da returnar en la vita professiunala ( art. 32 al. 2); 
h. mesiras per promover la coordinaziun, la transparenza e la qualitad da la purschida da furmaziun supplementara ( art. 32 al. 3) 
i. promoziun d' autras proceduras da qualificaziun ( art. 35); 
j. mesiras che servan a garantir ed ad amplifitgar la purschida da plazzas d' emprendissadi ( art. 1 al. 1) 
^2 Contribuziuns per prestaziuns ch' èn d' in interess public vegnan concedidas mo, sche las prestaziuns èn vegnidas concepidas a pli lunga vista e sch' ellas basegnan ina promoziun speziala per ch' ellas possian vegnir furnidas. 
^3 Il Cussegl federal po fixar ulteriuras prestaziuns d' in interess public che pon survegnir contribuziuns. 
^4 Il Cussegl federal fixescha ils criteris per la concessiun da las contribuziuns. 
Lescha federala dals 13 da december 2002 davart la furmaziun professiunala (LFPr): Art. 56
Art. 56 Contribuziuns per examens professiunals federals e per examens professiunals federals superiurs; furmaziuns da scolas professiunalas superiuras 
La Confederaziun po subvenziunar la realisaziun dals examens professiunals federals e dals examens professiunals federals superiurs sco er las furmaziuns da scolas professiunalas superiuras che vegnan purschidas d' organisaziuns dal mund da lavur. 
Lescha federala dals 13 da december 2002 davart la furmaziun professiunala (LFPr): Art. 57
Art. 57 Cundiziuns e pretensiuns 
^1 Contribuziuns tenor ils artitgels 53 fin 56 vegnan concedidas mo, sch' il project che sto vegnir subvenziunà: 
a. è confurm als basegns; 
b. è organisà en moda cunvegnenta; 
c. cumpiglia mesiras che permettan da sviluppar la qualitad. 
^2 Il Cussegl federal po prevair ulteriuras cundiziuns e pretensiuns. El regla la calculaziun da las contribuziuns. 
Lescha federala dals 13 da december 2002 davart la furmaziun professiunala (LFPr): Art. 58
Art. 58 Reducziun e refusa da contribuziuns 
La Confederaziun reducescha contribuziuns permessas u refusa novas contribuziuns, sche las persunas che survegnan contribuziuns negligeschan u violeschan considerablamain las incumbensas e las obligaziuns ch' ellas han tenor questa lescha. 
Lescha federala dals 13 da december 2002 davart la furmaziun professiunala (LFPr): Art. 59
Art. 59 Finanziaziun e participaziun da la Confederaziun 
^1 L' Assamblea federala permetta per ina perioda da contribuziun da plirs onns, mintgamai tras in simpel conclus federal: 
a. la limita d' expensas per las contribuziuns pauschalas che vegnan pajadas als chantuns tenor l' artitgel 53; 
b. il credit d' impegn per las contribuziuns a projects tenor l' artitgel 54, a prestaziuns spezialas ch' èn d' in interess public tenor l' artitgel 55, a la realisaziun dals examens professiunals federals e dals examens professiunals federals superiurs sco er a furmaziuns da scolas professiunalas superiuras tenor l' artitgel 56. 
^2 La participaziun da la Confederaziun als custs correspunda a circa in quart da l' import che vegn pajà dal maun public per la furmaziun professiunala tenor questa lescha. Da questa participaziun paja la Confederaziun in import da 10 pertschient sco contribuziun a projects ed a prestaziuns tenor ils artitgels 54 e 55. 
Lescha federala dals 13 da december 2002 davart la furmaziun professiunala (LFPr): Art. 60
Art. 60 
^1 Per promover la furmaziun professiunala pon las organisaziuns dal mund da lavur ch' èn cumpetentas per la furmaziun e per la furmaziun supplementara sco er per ils examens crear ed accumular agens fonds per la furmaziun professiunala. 
^2 Las organisaziuns defineschan l' intent da promoziun da lur fond per la furmaziun professiunala. Cunzunt duain ellas sustegnair ils manaschis da lur branscha a sviluppar la furmaziun supplementara specifica per la professiun. 
^3 Sin dumonda da l' organisaziun cumpetenta po il Cussegl federal declerar il fond per la furmaziun professiunala da questa organisaziun sco liant per tut ils manaschis da la branscha ed obligar quests ultims da pajar contribuziuns da furmaziun. Qua valan confurm al senn las disposiziuns da la lescha federala dals 28 da settember 1956 davart la decleranza impegnativa da contracts collectivs da lavur. 
^4 La premissa per declerar las disposiziuns sco liantas è, che: 
a. almain 30 pertschient dals manaschis cun almain 30 pertschient da las lavurantas e dals lavurants sco er da las emprendistas e dals emprendists da questa branscha sajan gia participads finanzialmain al fond per la furmaziun; 
b. l' organisaziun disponia d' ina atgna instituziun da furmaziun; 
c. las contribuziuns vegnian incassadas mo per las professiuns specificas da la branscha; 
d. las contribuziuns vegnian investidas en mesiras da la furmaziun professiunala che van a favur da tut ils manaschis. 
^5 Il gener e l' import da las contribuziuns da furmaziun sa drizzan tenor la contribuziun da las commembras e dals commembers da l' organisaziun respectiva; questas contribuziuns èn destinadas als custs da la furmaziun professiunala. Il Cussegl federal fixescha l' import maximal; el po differenziar ils imports maximals tenor branschas. 
^6 Manaschis che pajan la contribuziun a la furmaziun professiunala tras la federaziun, che la pajan en in fond da furmaziun professiunala u che pon cumprovar ch' els furneschan autras prestaziuns adequatas da furmaziun u da furmaziun supplementara, na dastgan betg vegnir obligads da far ulteriurs pajaments en fonds da furmaziun ch' èn vegnids declerads sco generalmain liants. 
^7 Il SEFRI ha la surveglianza dals fonds ch' èn vegnids declerads sco generalmain liants. L' ordinaziun regla ils detagls da la contabilitad e da la revisiun. 
Lescha federala dals 13 da december 2002 davart la furmaziun professiunala (LFPr): Art. 61
Art. 61 
^1 Las autoritads da meds legals èn: 
a. in' autoritad chantunala designada dal chantun per disposiziuns d' autoritads chantunalas e da purschiders che han ina incumbensa chantunala; 
b. il SEFRI per autras disposiziuns d' organisaziuns ordaifer l' administraziun federala. 
^2 Dal rest sa drizza la procedura tenor las disposiziuns generalas da la giurisdicziun administrativa federala. 
Lescha federala dals 13 da december 2002 davart la furmaziun professiunala (LFPr): Art. 62
Art. 62 Cuntravenziun e tralaschada 
^1 Cun ina multa vegn chastià, tgi che surpiglia la furmaziun da persunas: 
a. senza la permissiun tenor l' artitgel 20 alinea 2; 
b. senza concluder il contract d' emprendissadi ( art. 14). 
^2 En cas d' ina leva culpa poi vegnir pronunzià in avertiment empè d' ina multa. 
Lescha federala dals 13 da december 2002 davart la furmaziun professiunala (LFPr): Art. 63
Art. 63 Abus da titels 
^1 Cun ina multa vegn chastià, tgi che: 
a. porta in titel protegì senza avair reussì cun success ils examens necessaris u passà ina procedura da qualificaziun equivalenta; 
b. utilisescha in titel che dat l' impressiun ch' el haja reussì l' examen correspundent u haja passà ina procedura da qualificaziun equivalenta. 
^2 Las disposiziuns penalas da la lescha federala dals 19 da december 1986 davart la concurrenza illoiala restan resalvadas. 
Lescha federala dals 13 da december 2002 davart la furmaziun professiunala (LFPr): Art. 64
Art. 64 Persecuziun penala 
La persecuziun penala è chaussa dals chantuns. 
Lescha federala dals 13 da december 2002 davart la furmaziun professiunala (LFPr): Art. 65
Art. 65 Confederaziun 
^1 Il Cussegl federal decretescha las disposiziuns executivas, uschenavant che la lescha na regla betg autramain questa cumpetenza. 
^2 El po delegar la cumpetenza da decretar prescripziuns al DEFR u al SEFRI. 
^3 Ils chantuns e las organisaziuns interessadas vegnan tadlads avant che decretar: 
a. disposiziuns executivas; 
b. ordinaziuns da furmaziun. 
^4 La Confederaziun ha la surveglianza suprema davart l' execuziun da questa lescha tras ils chantuns. 
Lescha federala dals 13 da december 2002 davart la furmaziun professiunala (LFPr): Art. 66
Art. 66 Chantuns 
Uschenavant che l' execuziun n' è betg attribuida a la Confederaziun, è ella chaussa dals chantuns. 
Lescha federala dals 13 da december 2002 davart la furmaziun professiunala (LFPr): Art. 67
Art. 67 Transferiment d' incumbensas a terzas persunas 
La Confederaziun ed ils chantuns pon surdar incumbensas executivas ad organisaziuns dal mund da lavur. Questas organisaziuns pon incassar taxas per disposiziuns e per servetschs. 
Lescha federala dals 13 da december 2002 davart la furmaziun professiunala (LFPr): Art. 68
Art. 68 Renconuschientscha da diploms e d' attestats esters; collavuraziun e mobilitad internaziunala 
^1 Il Cussegl federal regla la renconuschientscha da diploms e d' attestats esters da la furmaziun professiunala en il champ d' applicaziun da questa lescha. 
^2 Il Cussegl federal po concluder en atgna cumpetenza cunvegnas internaziunalas per promover la collavuraziun e la mobilitad internaziunala en il champ da la furmaziun professiunala. 
Lescha federala dals 13 da december 2002 davart la furmaziun professiunala (LFPr): Art. 69
Art. 69 Cumissiun federala per la furmaziun professiunala 
^1 Il Cussegl federal nominescha ina cumissiun federala per la furmaziun professiunala. 
^2 Ella sa cumpona da maximalmain 15 represchentantas e represchentants da la Confederaziun, dals chantuns, da las organisaziuns dal mund da lavur sco er da la scienza. Ils chantuns han il dretg da proponer trais commembras u commembers. 
^3 La cumissiun vegn presidiada dal secretari da stadi dal SEFRI. 
^4 Il SEFRI maina il secretariat. 
Lescha federala dals 13 da december 2002 davart la furmaziun professiunala (LFPr): Art. 70
Art. 70 Incumbensas da la cumissiun federala per la furmaziun professiunala 
^1 La cumissiun per la furmaziun professiunala ha las suandantas incumbensas: 
a. ella cusseglia las autoritads federalas en dumondas generalas da la furmaziun professiunala, en dumondas dal svilup e da la coordinaziun sco er da l' armonisaziun cun la politica da furmaziun generala; 
b. ella giuditgescha ils projects per sviluppar la furmaziun professiunala tenor l' artitgel 54, las dumondas da contribuziun per prestaziuns spezialas ch' èn d' in interess public tenor l' artitgel 55 e las dumondas da sustegn en il sectur da la furmaziun professiunala tenor l' artitgel 56 sco er la perscrutaziun, ils studis, ils projects da pilot ed ils servetschs en il sectur da la furmaziun professiunala e da la furmaziun supplementara orientada a la professiun tenor l' artitgel 48 alinea 2 litera b. 
^2 Ella po far sezza propostas e fa recumandaziuns per mauns da l' autoritad da subvenziun davart ils projects che ston vegnir giuditgads. 
Lescha federala dals 13 da december 2002 davart la furmaziun professiunala (LFPr): Art. 71
Art. 71 Cumissiun federala per la maturitad professiunala 
Il Cussegl federal nominescha ina cumissiun federala per la maturitad professiunala. La cumissiun è l' organ consultativ per dumondas da la maturitad professiunala, en spezial per dumondas davart la renconuschientscha da proceduras da qualificaziun. 
Lescha federala dals 13 da december 2002 davart la furmaziun professiunala (LFPr): Art. 73
Art. 73 Disposiziuns transitoricas 
^1 Las ordinaziuns chantunalas e federalas vertentas davart la furmaziun ston vegnir adattadas respectivamain remplazzadas entaifer tschintg onns dapi l' entrada en vigur da questa lescha. 
^2 Titels protegids ch' èn vegnids acquirids tenor il dretg vertent èn protegids er vinavant. 
^3 La midada a contribuziuns pauschalas tenor l' artitgel 53 alinea 2 ha lieu progressivamain entaifer quatter onns. 
^4 La participaziun als custs tras la Confederaziun vegn augmentada entaifer quatter onns progressivamain sin quella part ch' è fixada en l' artitgel 59 alinea 2. 
Lescha federala dals 13 da december 2002 davart la furmaziun professiunala (LFPr): Art. 74
Art. 74 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Titel
441.11 
Ordinaziun davart las linguas naziunalas e la chapientscha tranter las cuminanzas linguisticas 
( ordinaziun da linguas, OLing) 
dals 4 da zercladur 2010 ( versiun dals 1. da fanadur 2010) 
Il Cussegl federal svizzer, sa basond sin la lescha da linguas dals 5 d' october 2007 ( LLing), ordinescha: 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 1
Art. 1 Champ d' applicaziun da la 2. part LLing 
( art. 4 al. 2 LLing) 
^1 Sch' ina unitad administrativa da l' administraziun federala ( unitad administrativa) prepara en ils cas tenor l' artitgel 4 alinea 2 LLing la fixaziun da finamiras strategicas u la conclusiun d' ina cunvegna da prestaziun u d' in instrument sumegliant e sche l' organisaziun u la persuna respectiva è activa en l' entira Svizra, examinescha ella, sche: 
a. criteris u finamiras, che correspundan a las pretensiuns da la 2. part LLing, duain vegnir integrads en las finamiras strategicas u en ils instruments; 
b. disposiziuns da la 2. part LLing duain vegnir decleradas sco applitgablas sin la via d' ordinaziun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 2
Art. 2 Chapaivladad 
( art. 7 LLing) 
^1 Las publicaziuns uffizialas ed ils ulteriurs texts da la Confederaziun ch' èn destinads a la publicitad ston vegnir formulads en tut las linguas uffizialas en moda adequata, clera e chapaivla sco er tenor ils princips dal tractament linguistic egual da las schlattainas. 
^2 Las unitads administrativas prendan las mesiras organisatoricas ch' èn necessarias per garantir la qualitad dals texts. ^3 Tar il tractament linguistic egual da las schlattainas ston vegnir resguardadas las atgnadads da las singulas linguas. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 3
Art. 3 Rumantsch 
( Art. 11 LLing) 
^1 La Chanzlia federala coordinescha entaifer l' administraziun federala las translaziuns en rumantsch e la publicaziun dals texts rumantschs. 
^2 Ils texts vegnan translatads en rumantsch en collavuraziun cun la Chanzlia chantunala dal Grischun. 
^3 La Chanzlia federala procura ch' ils relaschs translatads en rumantsch vegnian actualisads cuntinuadamain. 
^4 Ella è responsabla per la terminologia rumantscha entaifer l' administraziun federala e publitgescha questa terminologia en l' internet. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 4
Art. 4 Internet 
( art. 12 al. 2 LLing) 
^1 Las unitads administrativas mettan a disposiziun ils cuntegns ils pli impurtants da lur paginas d' internet per tudestg, per franzos e per talian. 
^2 Tenor cunvegnientscha cun la Chanzlia federala porschan ellas ultra da quai tschertas paginas d' internet en rumantsch. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 5
Art. 5 Contracts internaziunals 
( art. 13 LLing) 
^1 Contracts internaziunals pon vegnir concludids en englais, sche: 
a. igl è avant maun in' urgenza speziala; 
b. ina furma specifica da la cunvegna pretenda quai; u sche 
c. quai correspunda a la pratica usitada da las relaziuns internaziunalas da la Svizra en il sectur respectiv. 
^2 Ina versiun originala en ina da las linguas uffizialas duai dentant vegnir projectada. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 6
Art. 6 Enconuschientschas linguisticas dal persunal federal 
( art. 20 al. 1 LLing) 
^1 Las unitads administrativas, cun excepziun da quellas che appartegnan al sectur da las scolas politecnicas federalas, procuran che: 
a. mintga emploiada e mintga emploià da l' administraziun federala haja - a bucca ed en scrit - las enconuschientschas d' ina segunda lingua uffiziala ch' èn necessarias per exequir sia funcziun; 
b. mintga commembra e mintga commember a partir dal cader mesaun da l' administraziun federala haja bunas enconuschientschas activas d' almain ina segunda lingua uffiziala e, sche pussaivel, enconuschientschas passivas d' ina terza lingua uffiziala. 
^2 En cas ch' ina commembra u in commember dal cader n' ademplescha betg las pretensiuns linguisticas il mument da ses engaschament en l' administraziun federala, vegnan introducidas entaifer 1' emprim onn mesiras per promover sias enconuschientschas linguisticas. 
^3 Las unitads administrativas porschan a lur emploiadas ed a lur emploiads ina scolaziun ed ina furmaziun supplementara linguistica en tudestg, en franzos ed en talian. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 7
Art. 7 Represchentanza da las cuminanzas linguisticas en l' administraziun federala 
( art. 20 al. 2 LLing) 
^1 Las unitads administrativas, cun excepziun da quellas che appartegnan al sectur da las scolas politecnicas federalas, procuran che las cuminanzas linguisticas sajan represchentadas en maniera adequata. 
^2 La represchentanza da las cuminanzas linguisticas en ils departaments ed en la Chanzlia federala sa drizza tenor las suandantas proporziuns: 
^3 Las represchentanzas da las cuminanzas linguisticas latinas dastgan surpassar las valurs previsas. 
^4 En connex cun l' occupaziun da plazzas vegni guardà che la selecziun da las candidaturas che adempleschan ils criteris objectivs vegnia fatga uschia, che persunas da tut las cuminanzas linguisticas restan, sche pussaivel, en la procedura d' engaschament e vegnan envidadas en spezial a discurs da preschentaziun. 
^5 Las persunas ch' èn responsablas per l' engaschament resguardan - en cas da qualificaziuns equivalentas - da preferenza candidatas e candidats da cuminanzas linguisticas ch' èn sutrepreschentadas en l' unitad administrativa respectiva. Quai vala en spezial per plazzas da cader. 
^6 En il rapport annual davart la gestiun dal persunal, che l' Uffizi federal da persunal preschenta a las cumissiuns parlamentaras da surveglianza, vegn descrit il svilup da la represchentanza da las cuminanzas linguisticas en ils departaments ed en la Chanzlia federala. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 8
Art. 8 Delegada u delegà per la plurilinguitad 
( art. 20 al. 1 e 2 LLing) 
^1 L' Uffizi federal da persunal engascha ina delegada u in delegà per il mantegniment e per la promoziun da la plurilinguitad en las unitads administrativas. 
^2 La delegada u il delegà n' è betg cumpetent per collavuraturas e per collavuraturs, dals quals la relaziun da lavur n' è betg suttamessa a l' ordinaziun davart il persunal da la Confederaziun. 
^3 Ella u el ha en spezial las suandantas incumbensas: 
elavurar dumondas dal parlament e da l' administraziun davart la plurilinguitad; 
cussegliar, sensibilisar e sustegnair persunas ed unitads administrativas areguard la plurilinguitad en il rom da l' acquisiziun da persunal e dal svilup dal persunal; 
ramassar infurmaziuns e rapportar davart la represchentanza da las cuminanzas linguisticas e davart il svilup da la plurilinguitad entaifer l' administraziun federala. 
^4 Ella u el prenda posiziun e fa recumandaziuns en chaussa. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 9
Art. 9 Barat scolastic 
( art. 14 LLing) 
^1 Per promover il barat scolastic vegnan concedids agids finanzials ad organisaziuns per: 
a. prestaziuns da basa en il sectur naziunal e regiunal; 
b. projects d' impurtanza naziunala che han l' intent da promover la chapientscha e la diversitad linguistica. 
^2 Prestaziuns da basa èn en spezial: 
a. il svilup ed il mantegniment d' ina rait da barat; 
b. la cussegliaziun e l' accumpagnament da projects da barat; 
c. l' intermediaziun da partenadis da barat; 
d. la realisaziun e l' evaluaziun d' agens projects da barat; 
e. publicaziuns, l' elavuraziun da meds auxiliars didactics e documentaziuns; 
f. la scolaziun e la furmaziun supplementara da las persunas che lavuran per il barat en scola ed en l' administraziun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 10
Art. 10 Promoziun da las linguas naziunalas en l' instrucziun 
( art. 16 lit. a e b LLing) 
Per promover las linguas naziunalas en l' instrucziun vegnan concedids agids finanzials als chantuns per: 
a. projects innovativs che han l' intent da sviluppar concepts e meds didactics per l' instrucziun d' ina segunda e d' ina terza lingua naziunala; 
b. projects che han l' intent d' intermediar ina lingua naziunala sur l' instrucziun bilingua; 
c. la promoziun da las enconuschientschas da la lingua naziunala locala da las persunas d' ina autra lingua avant l' entrada en la scola primara. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 11
Art. 11 Promoziun da las enconuschientschas da l' emprima lingua da las persunas d' ina autra lingua 
( art. 16 lit. c LLing) 
Cun l' intent da promover las enconuschientschas da l' emprima lingua da las persunas d' ina autra lingua vegnan concedids als chantuns agids finanzials per lur mesiras a favur: 
a. da la promoziun da concepts per l' instrucziun integrada en la lingua e cultura d' origin; 
b. da la furmaziun supplementara da las persunas d' instrucziun; 
c. dal svilup da meds d' instrucziun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 12
Art. 12 Center da cumpetenza scientific per la promoziun da la plurilinguitad 
( art. 17 LLing) 
^1 A l' institut da plurilinguitad da l' universitad e da la scola auta da pedagogia da Friburg ( institut) vegnan concedids agids finanzials per sias prestaziuns da basa ch' el furnescha en il rom da la perscrutaziun applitgada en il sectur da las linguas e da la plurilinguitad. 
^2 L' Uffizi federal da cultura ( UFC) fa ina cunvegna da prestaziun cun l' institut; questa cunvegna cuntegna ina incarica da perscrutaziun. 
^3 Prestaziuns da basa èn en spezial: 
a. la coordinaziun, la direcziun e la realisaziun da l' incarica da perscrutaziun; 
b. il svilup ed il mantegniment d' in post da documentaziun; 
c. publicaziuns davart la plurilinguitad; 
d. l' accumpagnament e l' evaluaziun da praticas d' instrucziun; 
e. la collavuraziun en raits da perscrutaziun naziunalas ed internaziunalas e la participaziun a l' activitad d' organisaziuns scientificas. 
^4 Per survegnir agids finanzials sto l' institut: 
a. sviluppar e manar ina rait che cumpiglia las instituziuns da perscrutaziun da tut las regiuns linguisticas dal pajais che sa participeschan a la perscrutaziun applitgada en il sectur da la plurilinguitad e surpigliar en quest connex ina funcziun directiva sco center da cumpetenza scientific; 
b. realisar agens projects, uschenavant che la cunvegna da prestaziun prevesa quai; 
c. realisar projects per incumbensa da servetschs federals che na tutgan betg al champ da l' incarica da perscrutaziun sco er projects per incumbensa da chantuns u da terzas persunas, dentant mo, sche las incumbensadras ed ils incumbensaders sa participeschan en moda adequata als custs da realisaziun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 13
Art. 13 Sustegn d' agenturas da novitads 
( art. 18 lit. a LLing) 
^1 Agids finanzials pon vegnir concedids ad agenturas da novitads d' impurtanza naziunala, sch' ellas: 
a. han ed adempleschan ina incumbensa da la politica da chapientscha; 
b. rapportan da temas da la politica da linguas, da cultura e da chapientscha da tut las quatter regiuns linguisticas. 
^2 In' agentura da novitads è d' impurtanza naziunala, sch' ella publitgescha regularmain infurmaziuns en almain trais linguas naziunalas. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 14
Art. 14 Sustegn d' organisaziuns e d' instituziuns 
( art. 18 lit. b LLing) 
^1 Agids finanzials pon vegnir concedids ad organisaziuns ed ad instituziuns d' impurtanza naziunala senza finamira da rendita, sche lur activitad concerna almain in' entira regiun linguistica e sch' ellas mettan novs impuls en almain trais dals suandants secturs: 
a. promoziun da la convivenza da las cuminanzas linguisticas e da la scuntrada da las culturas dal pajais; 
b. promoziun dal mantegniment e da la derasaziun da las linguas naziunalas e da lur culturas; 
c. promoziun da l' interess per la creaziun litterara en Svizra sur ils cunfins linguistics or; 
d. elavuraziun dal tema « acquisiziun d' ina lingua» e publicaziun da lavurs latiers; 
e. sensibilisaziun da la populaziun per la plurilinguitad individuala e collectiva ed intermediaziun tranter las cuminanzas linguisticas; 
f. realisaziun da lavurs da basa davart il mantegniment e davart la promoziun da linguas betg territorialas ch' èn renconuschidas uffizialmain da la Confederaziun. 
^2 L' autezza dals agids finanzials vegn calculada tenor: 
a. la structura e la grondezza da l' organisaziun u da l' instituziun; 
b. il gener e l' impurtanza da l' activitad u d' in project; 
c. la qualitad e l' effect da las mesiras; 
d. las atgnas prestaziuns e las contribuziuns da terzas persunas. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 15
Art. 15 Sustegn da projects da communitads 
( art. 18 lit. c LLing) 
^1 Agids finanzials pon vegnir concedids a projects da communitads, sche quests projects concernan almain dus dals secturs tenor l' artitgel 14 alinea 1. 
^2 L' autezza dals agids finanzials vegn calculada tenor: 
a. il gener e l' impurtanza da l' activitad u d' in project; 
b. la qualitad e l' effect dal project; 
c. las atgnas prestaziuns e las contribuziuns da terzas persunas. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 16
Art. 16 Agids finanzials per translaziuns 
( art. 19 LLing) 
^1 Agis finanzials per translaziuns pon vegnir concedids ad organisaziuns ed ad instituziuns per lur activitad da communicaziun en las differentas regiuns linguisticas, en spezial per la communicaziun cun persunas, a las qualas è destinada lur activitad d' utilitad publica. 
^2 Las organisaziuns e las instituziuns ston ademplir las suandantas premissas: 
a. ellas ston esser activas en almain trais regiuns linguisticas; 
b. ellas na dastgan avair naginas finamiras da rendita; 
c. ellas ston avair in' activitad d' utilitad publica; 
d. ellas ston esser politicamain e confessiunalmain neutralas; 
e. ellas ston ademplir ina incumbensa ch' è relevanta per la politica da linguas e da chapientscha e lur activitad sto avair ina impurtanza en l' entira Svizra. 
^3 Organisaziuns ed instituziuns che survegnan agids finanzials tenor l' artitgel 14 n' han nagin dretg sin agids finanzials per translaziuns. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 17
Art. 17 
^1 Cun l' intent da promover la plurilinguitad en las autoritads chantunalas ed en las administraziuns vegnan concedids als chantuns plurilings agids finanzials per ademplir lur incumbensas particularas, e quai en spezial a favur: 
a. d' incumbensas da translaziun e da terminologia per la communicaziun entaifer ed ordaifer il chantun; 
b. da la scolaziun e da la furmaziun supplementara linguistica e professiunala da las emploiadas e dals emploiads chantunals en dumondas da la plurilinguitad; 
c. da projects che han l' intent da sensibilisar la publicitad per la plurilinguitad. 
^2 Cun l' intent da promover la plurilinguitad en il sectur da la furmaziun vegnan concedids als chantuns plurilings agids finanzials per ademplir lur incumbensas particularas, e quai en spezial a favur: 
a. da l' acquisiziun da meds didactics per l' instrucziun linguistica; 
b. da la scolaziun e da la furmaziun supplementara linguistica da las persunas d' instrucziun; 
c. da projects che han l' intent d' intermediar ina lingua naziunala sur l' instrucziun bilingua sin tut ils stgalims da furmaziun; 
d. da projects che han l' intent da laschar frequentar l' instrucziun en in' autra lingua uffiziala dal chantun sin tut ils stgalims da furmaziun; 
e. da projects che han l' intent da promover il elearning. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 18
Art. 18 Mesiras generalas en il chantun Grischun 
( art. 22 al. 1 lit. a LLing) 
Cun l' intent da mantegnair e da promover la lingua e cultura rumantscha e taliana vegnan concedids al chantun Grischun agids finanzials en spezial a favur: 
b. dal sustegn da projects da terzas persunas che han l' intent da mantegnair e da promover la lingua e cultura rumantscha e taliana. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 19
Art. 19 Sustegn d' organisaziuns e d' instituziuns 
( art. 22 al. 1 lit. b LLing) 
^1 Al chantun Grischun vegnan concedids agids finanzials per sustegnair activitads surregiunalas d' organisaziuns e d' instituziuns rumantschas en ils suandants secturs: 
a. svilup e renovaziun da la lingua; 
b. instrucziun da la lingua e cultura rumantscha ordaifer la scola; 
c. svilup e realisaziun da mesiras che han l' intent da mantegnair e da promover il rumantsch; 
d. cussegliaziun, intermediaziun e documentaziun; 
e. publicaziuns per uffants e per giuvenils. 
^2 Al chantun Grischun vegnan concedids agids finanzials per sustegnair activitads surregiunalas d' organisaziuns talianas en ils suandants secturs: 
a. svilup e realisaziun da mesiras che han l' intent da promover la lingua e cultura taliana; 
b. publicaziuns davart la lingua e cultura taliana; 
c. svilup e gestiun d' in post da documentaziun per la lingua e cultura taliana. 
^3 Ils agids finanzials da la Confederaziun cuvran maximalmain 90 pertschient dals custs totals da l' organisaziun u da l' instituziun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 20
Art. 20 Promoziun da l' activitad editoriala rumantscha 
( art. 22 al. 1 lit. c LLing) 
^1 Al chantun Grischun vegnan concedids agids finanzials per sustegnair chasas edituras rumantschas che han la finamira da promover la litteratura rumantscha. 
^2 Questas chasas edituras ston publitgar ovras rumantschas. Ellas ston en spezial: 
a. tscherner e lectorar ils texts; 
b. organisar la stampa e la producziun; 
c. promover la distribuziun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 21
Art. 21 Agids finanzials per mantegnair e per promover il rumantsch en las medias 
( art. 22 al. 2 LLing) 
^1 Al chantun Grischun vegnan concedids agids finanzials per sustegnair agenturas da novitads. 
^2 Questas agenturas da novitads ston en spezial: 
a. furnir mintga di prestaziuns redacziunalas en rumantsch, e quai cun texts e cun maletgs; 
b. resguardar ils idioms rumantschs sco er rumantsch grischun; 
c. metter a disposiziun lur prestaziuns redacziunalas a las medias en furma electronica. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 22
Art. 22 Mesiras generalas en il chantun Tessin 
( art. 22 al. 1 lit. a e c LLing) 
Cun l' intent da mantegnair e da promover la lingua e cultura taliana vegnan concedids al chantun Tessin agids finanzials en spezial a favur: 
a. dal sustegn da programs e da projects da perscrutaziun en il sectur scientific; 
b. dal sustegn da programs e da projects en il sectur linguistic e politic-cultural; 
c. publicaziuns d' impurtanza speziala per la promoziun da la lingua e cultura taliana; 
d. occurrenzas davart la lingua e cultura taliana. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 23
Art. 23 Sustegn d' organisaziuns e d' instituziuns 
( art. 22 al. 1 lit. b LLing) 
^1 Al chantun Tessin vegnan concedids agids finanzials per sustegnair activitads surregiunalas d' organisaziuns e d' instituziuns, en spezial per: 
a. projects che han l' intent da mantegnair e da promover l' ierta culturala; 
b. mesiras che han l' intent da promover la creaziun litterara; 
c. l' organisaziun e la realisaziun d' occurrenzas linguisticas e culturalas. 
^2 Ils agids finanzials da la Confederaziun cuvran maximalmain 90 pertschient dals custs totals da l' organisaziun u da l' instituziun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 24
Art. 24 Agids finanzials per il « Osservatorio linguistico della Svizzera italiana» 
( art. 22 al. 1 lit. b LLing) 
Al chantun Tessin vegnan concedids agids finanzials per l' activitad dal « Osservatorio linguistico della Svizzera italiana». 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 25
Art. 25 Agid finanzial per translaziuns 
( art. 22 al. 1 lit. c LLing) 
Al chantun Tessin vegnan concedids agids finanzials per translatar ovras en talian u dal talian, sche questas ovras han ina impurtanza speziala per il svilup da l' identitad culturala dal chantun. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 26
Art. 26 Dumondas 
^1 Dumondas per agids finanzials tenor ils artitgels 9 e 12 fin 25 ston vegnir inoltradas a l' UFC. 
^2 Dumondas per agids finanzials tenor ils artitgels 10 ed 11 ston vegnir inoltradas a la conferenza svizra da las directuras e dals directurs chantunals da l' educaziun publica ( CDEP). La CDEP trametta vinavant las dumondas a l' UFC, agiuntond ina recumandaziun. 
^3 Las dumondas ston vegnir inoltradas mintg' onn, nun che la cunvegna da prestaziun prevesia insatge auter. 
^4 Ellas ston vegnir inoltradas fin als suandants termins: 
a. dumondas tenor ils artitgels 9 fin 11 e 13 fin 16: fin ils 31 da mars da l' onn, per il qual l' agid finanzial vegn dumandà; 
b. dumondas tenor ils artitgels 17 fin 25: fin ils 31 da december da l' onn precedent. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 27
Art. 27 Procedura 
^1 Davart las dumondas per agids finanzials decida l' UFC. 
^2 La procedura ed ils meds legals sa drizzan tenor las disposiziuns generalas da la lescha federala davart l' organisaziun giudiziala. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 28
Art. 28 Urden da prioritads 
^1 Tut ils agids finanzials vegnan concedids en il rom dals credits permess. 
^2 Sch' ils agids finanzials dumandads surpassan ils meds disponibels, fa il departament federal da l' intern - sa basond sin l' artitgel 13 alinea 2 da la lescha da subvenziuns dals 5 d' october 1990 - in urden da prioritads, tenor il qual las dumondas vegnan giuditgadas. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 29
Art. 29 Pajament dals agids finanzials 
^1 Ils agids finanzials tenor ils artitgels 9 e 12 fin 25 vegnan pajads da l' UFC. 
^2 Ils agids finanzials tenor ils artitgels 10 ed 11 vegnan pajads da la CDEP. 
Ordinaziun dals 4 da zercladur 2010 davart las linguas naziunalas e la chapientscha tranter las cuminanzas linguisticas (ordinaziun da linguas, OLing): Art. 31
Art. 31 Entrada en vigur 
Questa ordinaziun entra en vigur il 1. da fanadur 2010. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Titel
441.1 
Lescha federala davart las linguas naziunalas e la chapientscha tranter las cuminanzas linguisticas 
( lescha da linguas, LLing) 
dals 5 d' october 2007 ( stadi dal 1. da schaner 2010) 
L' assamblea federala da la confederaziun svizra, sa basond sin ils artitgels 4, 18 e 70 da la constituziun federala, suenter avair gì invista dal rapport da la cumissiun per scienza, educaziun e cultura dal cussegl naziunal dals 15 da settember 2006 e da la posiziun dal cussegl federal dals 18 d' october 2006, concluda: 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 1
Art. 1 Object 
Questa lescha regla: 
a. il diever da las linguas uffizialas tras las autoritads federalas ed en il contact cun ellas; 
b. la promoziun da la chapientscha e dal barat tranter las cuminanzas linguisticas; 
c. il sustegn dals chantuns plurilings tar l' adempliment da lur incumbensas spezialas; 
d. il sustegn da mesiras dals chantuns Grischun e Tessin en favur dal rumantsch e dal talian. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 2
Art. 2 Intent 
Cun questa lescha vul la confederaziun: 
a. rinforzar la quadrilinguitad sco element essenzial da la Svizra; 
b. consolidar la coesiun interna dal pajais; 
c. promover la plurilinguitad individuala e la plurilinguitad instituziunala en las linguas naziunalas; 
d. mantegnair e promover il rumantsch ed il talian sco linguas naziunalas. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 3
Art. 3 Princips 
^1 Ademplind sias incumbensas resguarda la confederaziun spezialmain ils suandants princips: 
a. ella observa in tractament egual da las quatter linguas naziunalas; 
b. ella garantescha e realisescha la libertad da lingua en tut ils secturs da sia activitad; 
c. ella tegna quint da la repartiziun territoriala tradiziunala da las linguas; 
d. ella promova la chapientscha tranter las cuminanzas linguisticas. 
^2 Per ademplir sias incumbensas da politica da linguas e da chapientscha collavura la confederaziun stretgamain cun ils chantuns. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 4
Art. 4 Champ d' applicaziun 
^1 Questa part vala per las suandantas autoritads federalas: 
a. l' assamblea federala e ses organs; 
b. il cussegl federal; 
c. l' administraziun federala tenor l' artitgel 2 alineas 1 fin 3 da la lescha davart l' organisaziun da la regenza e da l' administraziun dals 21 da mars 1997 ( LORA); 
d. ils tribunals federals; 
e. las cumissiuns extraparlamentaras da la confederaziun. 
^2 Sche las finamiras ch' èn fixadas en questa lescha pretendan quai, po il cussegl federal prevair che: 
a. tschertas disposiziuns da questa part èn applitgablas per organisaziuns u per persunas tenor l' artitgel 2 alinea 4 LORA, a las qualas vegnan assegnadas, sin fundament dal dretg federal, incumbensas administrativas; 
b. l' attribuziun da concessiuns u da mandats sco er la contribuziun d' agids finanzials vegnan liadas a l' obligaziun da respectar tschertas disposiziuns da questa part. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 5
Art. 5 Linguas uffizialas 
^1 Las linguas uffizialas da la confederaziun èn il tudestg, il franzos ed il talian. Il rumantsch è lingua uffiziala en il contact cun persunas da questa lingua. 
^2 Las autoritads federalas dovran las linguas uffizialas en lur furmas da standard. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 6
Art. 6 Tscherna da la lingua 
^1 Tgi che sa drizza ad in' autoritad federala, po far quai en la lingua uffiziala da sia tscherna. 
^2 Las autoritads federalas respundan en la lingua uffiziala duvrada da lur interlocutura u da lur interlocutur. Ellas pon sa cunvegnir cun ella u cun el da duvrar in' autra lingua uffiziala. 
^3 Las persunas da lingua rumantscha pon sa drizzar a las autoritads federalas en lur idioms u en rumantsch grischun. Quellas respundan en rumantsch grischun. 
^4 Il cussegl federal po restrenscher la libra tscherna da las linguas uffizialas per il contact cun autoritads, da las qualas l' activitad è limitada sin ina part dal territori svizzer. 
^5 En il contact cun persunas che na san nagina lingua uffiziala dovran las autoritads federalas sche pussaivel ina lingua che questas persunas chapeschan. 
^6 Las disposiziuns spezialas da l' organisaziun giudiziala restan resalvadas. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 7
Art. 7 Chapaivladad 
^1 Las autoritads federalas sa stentan da duvrar ina lingua adequata, clera e chapaivla sco er formulaziuns na sexistas. 
^2 Il cussegl federal prenda las mesiras necessarias; el procura spezialmain per la scolaziun e per la furmaziun supplementara dal persunal e per ils meds auxiliars necessaris. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 8
Art. 8 Assamblea federala 
^1 En la consultaziun da las chombras federalas e da lur cumissiuns s' exprima mintga deputada e mintga deputà en ina lingua naziunala da sia tscherna. 
^2 Per la consultaziun en las chombras federalas ed en lur cumissiuns duain las missivas, ils rapports, ils sbozs da relaschs e las propostas per regla star a disposiziun en tudestg, en franzos ed en talian. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 9
Art. 9 Cussegl federal ed administraziun federala 
^1 Las commembras ed ils commembers dal cussegl federal, la chanceliera federala u il chancelier federal e las emploiadas ed ils emploiads da l' administraziun federala lavuran tenor libra tscherna en lingua tudestga, franzosa u taliana. 
^2 Las patrunas federalas ed ils patruns federals en il senn da la legislaziun davart il persunal da la confederaziun mettan a disposiziun ils meds auxiliars necessaris. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 10
Art. 10 Publicaziuns en tudestg, franzos e talian 
^1 Relaschs da la confederaziun ed auters texts che ston vegnir publitgads uffizialmain tenor la lescha davart las publicaziuns uffizialas dals 18 da zercladur 2004 u sin fundament d' autras disposiziuns dal dretg federal vegnan publitgads en tudestg, en franzos ed en talian, sche la lescha davart las publicaziuns uffizialas na dispona betg autramain. 
^2 La publicaziun vegn fatga a medem temp en tudestg, en franzos ed en talian. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 11
Art. 11 Publicaziuns en rumantsch 
Texts d' impurtanza speziala sco er il material per las elecziuns e per las votaziuns federalas vegnan publitgads er en rumantsch. La chanzlia federala definescha quests texts suenter avair consultà la chanzlia chantunala dal Grischun ed ils posts federals interessads. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 12
Art. 12 Avis a la populaziun, inscripziuns uffizialas e documents da legitimaziun 
^1 Per avis a la populaziun tschernan las autoritads federalas la lingua uffiziala locala. 
^2 Las autoritads federalas sa preschentan vers anora en las quatter linguas uffizialas, spezialmain per concepir: 
a. lur stampats; 
b. las paginas d' access a l' internet; 
c. las inscripziuns sin lur edifizis. 
^3 Documents da legitimaziun persunals vegnan realisads en las quatter linguas uffizialas. 
^4 Ils formulars da la confederaziun ch' èn destinads per il public ston star a disposiziun en tut las linguas uffizialas. Las autoritads federalas pon prevair excepziuns per formulars ch' èn destinads per in circul da persunas limità. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 13
Art. 13 Contracts internaziunals 
^1 Per ils contracts bilaterals ch' èn suttamess a l' obligaziun da vegnir publitgads sto exister ina versiun originala en almain ina lingua uffiziala da la confederaziun. 
^2 Per ils contracts multilaterals ch' èn suttamess a l' obligaziun da vegnir publitgads ston ins tschertgar da realisar ina versiun originala en almain ina lingua uffiziala da la confederaziun. 
^3 Resalvadas restan excepziuns tenor l' artitgel 14 alinea 2 da la lescha davart las publicaziuns uffizialas dals 18 da zercladur 2004 e sin fundament da disposiziuns spezialas da la legislaziun federala. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 14
Art. 14 Barat scolastic 
^1 La confederaziun ed ils chantuns promovan il barat da scolaras e da scolars sco er da persunas d' instrucziun da tut ils stgalims da scola. 
^2 La confederaziun po conceder agids finanzials als chantuns sco er ad organisaziuns da barat. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 15
Art. 15 Instrucziun 
^1 La confederaziun ed ils chantuns procuran en il rom da lur cumpetenza che la lingua d' instrucziun, numnadamain en sia furma da standard, vegnia suttamessa ad ina tgira speziala sin tut ils stgalims da l' instrucziun. 
^2 Els promovan en il rom da lur cumpetenza la plurilinguitad da las persunas che emprendan e da las persunas che instrueschan. 
^3 En il rom da lur cumpetenza s' engaschan els per ina instrucziun da linguas estras che garantescha che las scolaras ed ils scolars disponan a la fin dal temp da scola obligatoric da cumpetenzas en almain ina segunda lingua naziunala ed en in' ulteriura lingua estra. L' instrucziun en las linguas naziunalas tegna quint dals aspects culturals d' in pajais pluriling. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 16
Art. 16 Ulteriuras mesiras da promoziun linguistica 
La confederaziun po conceder als chantuns agids finanzials per: 
a. concepir las premissas da basa per l' instrucziun d' ina segunda e d' ina terza lingua naziunala; 
b. promover las enconuschientschas da la lingua naziunala locala da las persunas d' ina autra lingua; 
c. promover las enconuschientschas da l' emprima lingua da las persunas d' ina autra lingua. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 17
Art. 17 Instituziun scientifica per promover la plurilinguitad 
Per coordinar, per introducir e per realisar la perscrutaziun applitgada en il sectur da las linguas e da la plurilinguitad pon la confederaziun ed ils chantuns sustegnair in center da cumpetenza scientific ch' è adattà per quai. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 18
Art. 18 Sustegn d' organisaziuns 
La confederaziun po conceder agids finanzials a: 
a. agenturas da novitads d' impurtanza naziunala che rapportan davart las quatter regiuns linguisticas dal pajais; 
b. organisaziuns ed instituziuns senza finamira da rendita d' impurtanza naziunala che - tras lur activitad en almain ina regiun linguistica - promovan la chapientscha u prestan lavur da basa per promover la plurilinguitad ed intermedieschan ils resultats da questa lavur; 
c. communitads che sustegnan projects a favur da la chapientscha tranter las cuminanzas linguisticas. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 19
Art. 19 Agids finanzials per translaziuns 
La confederaziun po conceder agids finanzials ad organisaziuns ed ad instituziuns senza finamira da rendita, ch' èn activas en l' entira Svizra, per translaziuns en scrit tranter las linguas naziunalas. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 20
Art. 20 Plurilinguitad en il servetsch public 
^1 La confederaziun promova las enconuschientschas da ses persunal en las linguas naziunalas. 
^2 La confederaziun procura per ina represchentanza adequata da las cuminanzas linguisticas en las autoritads federalas sco er en las cumissiuns extraparlamentaras ed ella promova la plurilinguitad en l' armada. 
^3 La confederaziun ed ils chantuns sa mettan a disposiziun vicendaivlamain e gratuitamain las bancas da datas terminologicas. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 21
Art. 21 
^1 En il rom dals credits approvads conceda la confederaziun agids finanzials als chantuns plurilings per ademplir lur incumbensas spezialas. 
^2 Chantuns plurilings èn ils chantuns Berna, Friburg, Grischun e Vallais. 
^3 Incumbensas spezialas èn cunzunt: 
a. la creaziun da las premissas e dals meds auxiliars adequats per la lavur plurilingua en las autoritads politicas, en la giustia ed en l' administraziun; 
b. la promoziun da la plurilinguitad da las persunas che emprendan e da las persunas che instrueschan en las linguas uffizialas dal chantun, e quai sin tut ils stgalims da l' instrucziun. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 22
Art. 22 
^1 En il rom dals credits approvads conceda la confederaziun agids finanzials als chantuns Grischun e Tessin per sustegnair: 
a. mesiras per mantegnair e per promover la lingua e la cultura rumantscha e taliana; 
b. organisaziuns ed instituziuns che adempleschan incumbensas surregiunalas per mantegnair e per promover la lingua e la cultura rumantscha e taliana; 
c. l' activitad editoriala en la Svizra rumantscha e taliana. 
^2 Cun l' intent da mantegnair e da promover la lingua rumantscha po la confederaziun sustegnair mesiras en favur da la pressa rumantscha. 
^3 L' agid finanzial da la confederaziun importa maximalmain 75 pertschient dals custs totals. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 23
Art. 23 Concessiun d' agids finanzials 
^1 La confederaziun conceda ils agids finanzials sin dumonda. Las dumondas ston dar infurmaziuns davart las mesiras previsas e cuntegnair in plan da finanziaziun. 
^2 La confederaziun conceda agids finanzials en furma d' ina cunvegna da prestaziun u d' ina disposiziun. Las cunvegnas da prestaziun vegnan, sche pussaivel, fatgas per plirs onns. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 24
Art. 24 Exclusiun da sustegn multipel 
Per la medema mesira na pon betg vegnir concedids plirs agids finanzials tenor questa lescha. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 25
Art. 25 Rapport ed evaluaziun 
^1 Ils chantuns, las organisaziuns e las instituziuns rapportan periodicamain a la confederaziun davart il diever dals agids finanzials. 
^2 La confederaziun examinescha regularmain l' opportunitad e l' efficacitad da las mesiras. 
Lescha federala dals 5 d’october 2007 davart las linguas naziunalas e la chapientscha tranter las cuminanzas linguisticas (lescha da linguas, LLing): Art. 27
Art. 27 Referendum ed entrada en vigur 
^1 Questa lescha è suttamessa al referendum facultativ. 
^2 Il cussegl federal fixescha l' entrada en vigur. 
Ordinaziun dals 23 da november 2011 davart la promoziun da la cultura (OPCu): Titel
442.11 
Ordinaziun davart la promoziun da la cultura 
( OPCu) 
dals 23 da november 2011 ( versiun dal 1. da schaner 2013) 
Il Cussegl federal svizzer, sa basond sin l' artitgel 46 da la Lescha federala dals 11 da december 2009 davart la promoziun da la cultura ( LPC), ordinescha: 
Ordinaziun dals 23 da november 2011 davart la promoziun da la cultura (OPCu): Art. 1
Art. 1 
La collavuraziun tranter la Confederaziun ed ils chantuns, las citads e las vischnancas ha lieu en furma d' in dialog cultural naziunal. Ils detagls dal dialog cultural vegnan reglads en ina cunvegna tranter questas communitads. Ils circuls interessads, en spezial instituziuns culturalas betg statalas, vegnan integrads en furma adequata en il dialog cultural. 
Ordinaziun dals 23 da november 2011 davart la promoziun da la cultura (OPCu): Art. 2
Art. 2 ... 
I vegnan sustegnids mo projects che na fan betg dependent l' access al public da l' appartegnientscha ad ina gruppa d' interess speziala. 
Ordinaziun dals 23 da november 2011 davart la promoziun da la cultura (OPCu): Art. 2a
Art. 2a Segirezza sociala per persunas che lavuran en il champ cultural 
( Art. 9 LPCu) 
^1 L' artitgel 9 LPCu po vegnir applitgà per persunas che lavuran en il champ cultural e ch' èn assicuradas tar l' Assicuranza federala per vegls e survivents ( AVS). 
^2 Per las mesiras tenor l' artitgel 9 LPCu èn responsabels l' Uffizi federal da cultura ( UFC) e la fundaziun Pro Helvetia. 
^3 La procentuala dals subsidis tenor l' alinea 1 da l' artitgel 9 LPCu importa 12 procent da la lavur subvenziunada. Per la calculaziun na vegnan betg resguardadas spaisas e custs cumparegliabels. Sch' i n' è betg pussaivel d' identifitgar las spaisas ed ils custs cumparegliabels entaifer temp util vala ina deducziun pauschala da 20 procent da la prestaziun. Imports sut 50 francs na vegnan betg pajads. 
^4 Las persunas ch' inoltreschan ina dumonda communitgeschan al UFC ed a la fundaziun Pro Helvetia las infurmaziuns necessarias per transferir ils subsidis il mument ch' ellas inoltreschan lur dumonda ubain il pli tard 60 dis suenter la communicaziun d' ina decisiun positiva davart la finanziaziun. Avant d' avair retschavì questas infurmaziuns na vegnan pajads nagins subsidis. 
^5 Sche l' UFC na survegn betg questas infurmaziuns fin tschintg onns suenter la communicaziun d' ina decisiun davart la finanziaziun, vegnan ils subsidis transferids al fond social da l' associaziun Suisseculture Sociale. Ulteriuras pretensiuns da subsidis da l' UFC scadan. 
Ordinaziun dals 23 da november 2011 davart la promoziun da la cultura (OPCu): Art. 3
Art. 3 Mesiras per conservar il patrimoni cultural 
( Art. 10 LPCu) 
^1 Sco raits d' instituziuns independentas valan fusiuns d' instituziuns ordaifer l' administraziun federala che s' engaschan communablamain per la conservaziun, per l' avertura u per l' intermediaziun dal patrimoni cultural. 
^2 Sco custs da project valan expensas che resultan per in museum u per ina collecziun tras servetschs d' instituziuns independentas che vegnan furnids per mantegnair bains culturals. 
^3 Sco custs da gestiun valan tut las expensas per il manaschi constant d' in museum, d' ina collecziun u d' ina rait d' instituziuns independentas. 
Ordinaziun dals 23 da november 2011 davart la promoziun da la cultura (OPCu): Art. 4
Art. 4 Promoziun da la generaziun giuvna 
( Art. 11 LPCu) 
Sco generaziun giuvna valan persunas sut 35 onns: 
a. che han - il mument ch' ellas inoltreschan la dumonda da promoziun - terminà lur furmaziun professiunala artistica en la disciplina correspundenta avant maximalmain 5 onns; u 
b. che han - il mument ch' ellas inoltreschan la dumonda da promoziun - preschentà per l' emprima giada publicamain in' ovra avant maximalmain 5 onns, sch' ellas n' han betg absolvì ina furmaziun professiunala u sch' ellas han absolvì quella en in' autra disciplina artistica. 
Ordinaziun dals 23 da november 2011 davart la promoziun da la cultura (OPCu): Art. 5
Art. 5 Premis, distincziuns ed acquisiziuns 
( Art. 13 LPCu) 
^1 Premis e distincziuns vegnan surdads per lavurs culturalas ch' èn gia vegnidas realisadas. 
^2 Premis vegnan concedids a basa d' ina publicaziun. Els vegnan surdads en furma d' ina summa da daners u d' ina prestaziun en natiralias. La summa da daners vegn pajada a la persuna premiada u ad ina terza persuna che ha prestà in servetsch a favur da la persuna premiada. 
^3 Distincziuns vegnan surdadas tras nominaziun. Ellas vegnan concedidas en furma d' ina summa da daners. 
^4 Las ovras d' art e las lavurs da design acquistadas fan part da la collecziun d' art federala e vegnan tgiradas da quella. 
Ordinaziun dals 23 da november 2011 davart la promoziun da la cultura (OPCu): Art. 6
Art. 6 Sustegn d' organisaziuns culturalas 
( Art. 14 LPCu) 
^1 Sustegnidas vegnan organisaziuns da persunas che lavuran professiunalmain en il champ cultural ed organisaziuns da persunas laicas activas en il champ cultural. 
^2 Sco persunas che lavuran professiunalmain en il champ cultural valan persunas natiralas che finanzieschan cun lur activitad artistica almain la mesadad da lur custs da viver ubain persunas che impundan almain la mesadad dal temp da lavur normal per lur activitad artistica. Gruppaziuns libras da persunas che lavuran professiunalmain en il champ cultural, sco gruppas da saut u furmaziuns da musica, han il medem status sco persunas natiralas. 
^3 Sco persunas laicas activas en il champ cultural valan persunas che pratitgeschan regularmain in' activitad culturala, ma che n' adempleschan betg las premissas tenor l' alinea 2. 
^4 Contribuziuns structuralas da la Confederaziun na vegnan betg concedidas ad ina federaziun tetgala d' organisaziuns culturalas ed a medem temp ad in commember da questa federaziun tetgala. 
Ordinaziun dals 23 da november 2011 davart la promoziun da la cultura (OPCu): Art. 7
Art. 7 Occurrenzas culturalas e projects 
( Art. 16 LPCu) 
^1 Occurrenzas valan sco singularas, sch' ellas han ina concepziun unica. 
^2 Sco unicas valan er festas da la cultura populara che sa drizzan ad in vast public. 
^3 In project vala sco spezialmain innovativ, sch' el cuntegna elements essenzials, novs u progressivs areguard l' intermediaziun d' art, areguard la lavur culturala u areguard il barat cultural. 
Ordinaziun dals 23 da november 2011 davart la promoziun da la cultura (OPCu): Art. 8
Art. 8 Promoziun da l' intermediaziun da l' art 
( Art. 19 LPCu) 
Sco mesiras da l' intermediaziun da l' art valan mesiras che animeschan il public da s' occupar autonomamain da l' art e che rendan uschia pli enconuschentas las ovras e las preschentaziuns artisticas. 
Ordinaziun dals 23 da november 2011 davart la promoziun da la cultura (OPCu): Art. 9
Art. 9 Lavur artistica 
( Art. 20 LPCu) 
^1 Contribuziuns ad ovras permettan la realisaziun d' ovras d' art. 
^2 Contribuziuns a projects promovan la preschentaziun, l' intermediaziun e la derasaziun d' ovras d' art. 
^3 Contribuziuns ad ovras ed a projects pon vegnir surdadas en furma d' incumbensas. 
Ordinaziun dals 23 da november 2011 davart la promoziun da la cultura (OPCu): Art. 10
Art. 10 Cumissiun federala d' art e Cumissiun federala per design 
^1 La Cumissiun federala d' art ( CFA) è cumpetenta per la surdada da premis e da distincziuns e per acquisiziuns en il sectur da l' art figurativ. Ella cusseglia l' Uffizi federal da cultura ( UFC) davart tut las mesiras da promoziun en il sectur da l' art contemporan e da l' architectura sco er l' Uffizi federal per edifizis e logistica en il sectur da l' art vi d' edifizis. 
^2 La Cumissiun federala per design ( CFD) è cumpetenta per la surdada da premis e da distincziuns e per acquisiziuns en il sectur dal design. 
^3 La CFA e la CFD èn cumissiuns extraparlamentaras en il senn da l' artitgel 8a alinea 2 da l' Ordinaziun dals 25 da november 1998 davart l' organisaziun da la regenza e da l' administraziun. 
^4 Il Cussegl federal elegia il president ed ils ulteriurs commembers da la CFA e da la CFD. 
^5 La perioda d' uffizi dals commembers da la CFA e da la CFD è limitada ad 8 onns. 
^6 La CFA e la CFD s' organiseschan sezzas. 
Ordinaziun dals 23 da november 2011 davart la promoziun da la cultura (OPCu): Art. 11
Art. 11 Giurias per la litteratura, per il saut, per il teater e per la musica 
^1 Per la surdada da premis e da distincziuns en ils secturs da la litteratura, dal saut, dal teater e da la musica engascha il Departament federal da l' intern ( DFI) ina giuria per sparta. Questas giurias han il status da gremis da cussegliaziun en il senn da l' artitgel 57 da la Lescha dals 21 da mars 1997 davart l' organisaziun da la regenza e da l' administraziun. 
^2 Il Cussegl federal nominescha il president ed ils ulteriurs commembers da las giurias. El procura per ina represchentanza adequata dals singuls secturs spezials, da las schlattainas e da las regiuns linguisticas. 
^3 Ils commembers da las giurias vegnan tschernids per ina perioda da 2 onns. L' activitad da cussegliaziun è limitada a totalmain 6 onns. 
^4 Il DFI po revocar commembers da las giurias per motivs impurtants. 
^5 Ils commembers da las giurias vegnan indemnisads a basa d' in mandat. 
^6 Las giurias s' organiseschan sezzas. Il DFI approvescha ils reglaments da gestiun da las giurias. 
Ordinaziun dals 23 da november 2011 davart la promoziun da la cultura (OPCu): Art. 12
Art. 12 Cumposiziun da las cumissiuns e da las giurias e recusaziun da commembers 
^1 Las cumissiuns e las giurias sa cumponan da 7 fin 9 commembers qualifitgads. 
^2 Ellas pon nominar ord lur circul giuntas per incumbensas specificas. 
^3 En il cas singul e cun il consentiment da l' UFC pon ellas consultar ulteriuras persunas spezialisadas. 
^4 Per la recusaziun da commembers da las cumissiuns e da las giurias sco er da persunas spezialisadas consultadas vala l' artitgel 10 da la Lescha federala dals 20 da december 1968 davart la procedura administrativa confurm al senn. 
Ordinaziun dals 23 da november 2011 davart la promoziun da la cultura (OPCu): Art. 13
Art. 13 Procedura da decisiun 
^1 L' UFC decida davart l' adempliment da las premissas da promoziun formalas, en spezial l' observaziun dals termins d' inoltraziun u las prescripziuns davart il domicil, senza che las cumissiuns e las giurias fetschian ina proposta. 
^2 Las cumissiuns e las giurias examineschan las premissas da promoziun materialas e fan ina proposta a l' UFC concernent las singulas mesiras da promoziun tenor ils artitgels 10 ed 11. Ellas protocolleschan lur discussiuns e lur propostas. 
^3 Las decisiuns da l' UFC pon divergiar da las propostas da las cumissiuns e da las giurias. Las decisiuns divergentas ston vegnir motivadas. 
^4 L' UFC maina il secretariat da las cumissiuns e da las giurias. In represchentant da l' UFC sa participescha senza dretg da votar a las sesidas da las cumissiuns e da las giurias. 
^5 En cas d' acquisiziuns sa participescha il manader da la collecziun federala d' art cun dretg da votar a las sesidas da las cumissiuns. 
Ordinaziun dals 23 da november 2011 davart la promoziun da la cultura (OPCu): Art. 15
Art. 15 Entrada en vigur 
Questa ordinaziun entra en vigur il 1. da schaner 2012. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Titel
442.1 
Lescha federala davart la promoziun da la cultura 
( Lescha per promover la cultura, LPCu) 
dals 11 da december 2009 ( versiun dal 1. da schaner 2013) 
L' Assamblea federala da la Confederaziun svizra, sa basond sin ils artitgels 69 alinea 2 e 70 alinea 3 da la Constituziun federala, suenter avair gì invista da las missivas dal Cussegl federal dals 8 da zercladur 2007 tar la Lescha per promover la cultura e tar la Lescha davart la fundaziun Pro Helvetia, concluda: 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 1
Art. 1 Object 
Questa lescha regla: 
b. l' organisaziun da la fundaziun Pro Helvetia. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 2
Art. 2 Champ d' applicaziun 
^1 La promoziun da la cultura da la Confederaziun resta resalvada tenor las suandantas leschas spezialas: 
a. Lescha davart la Biblioteca naziunala dals 18 da december 1992; 
b. Lescha davart ils museums e las collecziuns dals 12 da zercladur 2009; 
c. Lescha federala dals 6 d' october 1995 davart agids finanzials per mantegnair e promover la lingua e cultura rumantscha e taliana; 
d. Lescha da films dals 14 da december 2001; 
e. Lescha federala dals 20 da zercladur 2003 davart il transferiment da bains culturals; 
f. Lescha federala dal 1. da fanadur 1966 davart la protecziun da la natira e da la patria. 
^2 Da questa resalva èn exceptadas las disposiziuns davart la finanziaziun tenor l' artitgel 27 da questa lescha. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 3
Art. 3 Finamiras 
La promoziun da la cultura da la Confederaziun ha la finamira da: 
a. rinforzar la coesiun e la diversitad culturala da la Svizra; 
b. promover ina purschida culturala variada e d' auta qualitad; 
c. crear cundiziuns generalas favuraivlas per las persunas che lavuran en il champ cultural sco er per las instituziuns e per las organisaziuns culturalas; 
d. pussibilitar e facilitar a la populaziun l' access a la cultura; 
e. render enconuschenta la lavur culturala svizra a l' exteriur. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 4
Art. 4 Subsidiaritad 
En ses champ da cumpetenza cumplettescha la Confederaziun las activitads da la politica culturala dals chantuns, da las citads e da las vischnancas. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 5
Art. 5 Coordinaziun e collavuraziun 
^1 Cun fixar las prioritads da sia politica culturala resguarda la Confederaziun la politica culturala dals chantuns, da las citads e da las vischnancas e collavura cun els sche necessari. 
^2 Ella po collavurar cun auters acturs publics e privats da la promoziun da la cultura sco er sa participar a corporaziuns da dretg privat. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 6
Art. 6 Interess naziunal 
^1 La Confederaziun sustegna mo projects, instituziuns ed organisaziuns che èn d' interess naziunal. 
^2 In interess naziunal exista spezialmain, sche: 
a. in bain cultural è d' impurtanza essenziala per la Svizra u per ina cuminanza linguistica u culturala da la Svizra; 
b. in project ha consequenzas surregiunalas e pertutga particularmain pliras regiuns linguisticas; 
c. in artist talentà extraordinariamain ha la pussaivladad da far ina carriera naziunala u internaziunala; 
d. in' organisaziun gida essenzialmain a colliar artists u laics activs en il champ cultural che derivan da differentas regiuns linguisticas u da differentas parts dal pajais; 
e. in project gida essenzialmain ad innovar la lavur artistica u da l' intermediaziun da la cultura; 
f. in' occurrenza culturala è unica ed ha in' attracziun naziunala u internaziunala; 
g. in project promova essenzialmain il barat cultural naziunal u internaziunal. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 7
Art. 7 Projects accessibels al public 
La Confederaziun sustegna mo projects ch' èn accessibels al public. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 8
Art. 8 Priorisaziun 
La Confederaziun sustegna da preferenza projects che: 
a. pussibiliteschan e faciliteschan a la populaziun l' access a la cultura; 
b. gidan particularmain a mantegnair u a sviluppar la diversitad culturala u linguistica. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 9
Art. 9 Segirezza sociala da las persunas che lavuran en il champ cultural 
^1 La Confederaziun e la fundaziun Pro Helvetia assegnan ina procentuala da lur subsidis per persunas che lavuran sin il champ cultural a: 
a. la cassa da pensiun da quella persuna che survegn l' agid finanzial; u 
b. in' autra furma da prevenziun tenor l' artitgel 82 alinea 2 da la Lescha federala dals 25 da zercladur 1982 davart la prevenziun professiunala per vegls, survivents ed invaliditad da questa persuna. 
^2 Il Cussegl federal fixescha la procentuala. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 10
Art. 10 Mesiras per conservar il patrimoni cultural 
^1 La Confederaziun po sustegnair museums, collecziuns e raits d' instituziuns independentas che servan a conservar il patrimoni cultural, e quai en spezial cun conceder subsidis vi dals custs da gestiun e da project. En cas d' exposiziuns d' impurtanza naziunala po ella pajar contribuziuns a las premias d' assicuranza per emprests. 
^2 La Confederaziun sustegna mo museums e collecziuns che han in concept da collecziun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 11
Art. 11 Promoziun da la generaziun giuvna 
La Confederaziun po promover la generaziun giuvna activa en la cultura ed en l' art cun mesiras che servan a s' acquistar u ad approfundar las experientschas necessarias. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 12
Art. 12 Promoziun da la furmaziun musicala 
La Confederaziun promova la furmaziun musicala cumplementarmain a las mesiras da furmaziun chantunalas e communalas. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 13
Art. 13 Premis, distincziuns ed acquisiziuns 
La Confederaziun po: 
a. surdar premis; 
b. distinguer prestaziuns artisticas e culturalas excepziunalas; 
c. acquistar ovras d' art. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 14
Art. 14 Sustegn d' organisaziuns culturalas 
La Confederaziun po sustegnair organisaziuns da persunas che lavuran en il champ cultural sco er da laicas e laics activs en il champ cultural. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 15
Art. 15 Promoziun da la lectura 
La Confederaziun po prender mesiras per cumbatter l' illetrissem e per promover la lectura. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 16
Art. 16 Occurrenzas culturalas e projects 
^1 La Confederaziun po organisar occurrenzas culturalas u sa participar a l' organisaziun ed a la finanziaziun da quellas. 
^2 Ella po sustegnair projects che: 
a. èn ina contribuziun culturala en il rom d' occurrenzas unicas che sa drizzan ad in vast public; u 
b. èn spezialmain innovativs ed adattads per dar novs impuls a la cultura. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 17
Art. 17 Sustegn da las viagiantas e dals viagiants 
La Confederaziun po prender mesiras per pussibilitar a las viagiantas ed als viagiants ina moda da viver che correspunda a lur cultura. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 18
Art. 18 Contribuziun per la citad da Berna 
La Confederaziun po pajar ina contribuziun a la citad da Berna per las prestaziuns culturalas spezialas ch' ella furnescha sco sedia da l' Assamblea federala e dal Cussegl federal. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 19
Art. 19 Promoziun da l' intermediaziun da l' art 
La Confederaziun po prender mesiras per render enconuschenta al public in' ovra u ina preschentaziun artistica. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 20
Art. 20 Lavur artistica 
La Confederaziun promova la lavur artistica, particularmain cun: 
a. contribuziuns ad ovras; 
b. incumbensas; 
c. contribuziuns a projects. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 21
Art. 21 Sustegn dal barat cultural 
^1 La Confederaziun po sustegnair il barat cultural a l' intern dal pajais. 
^2 Ella po preschentar las culturas svizras a l' exteriur e sustegnair il barat cun autras culturas. 
^3 Ella po manar atgnas instituziuns culturalas en centers culturals impurtants dal mund ed en ils pajais, cun ils quals la Svizra ha in barat spezial. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 22
Art. 22 Collavuraziun internaziunala 
Per promover las relaziuns internaziunalas po il Cussegl federal far contracts internaziunals u da dretg privat davart: 
a. la collavuraziun culturala; 
b. la participaziun finanziala a mesiras internaziunalas per promover la cultura. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 23
Art. 23 Mesiras da sustegn 
^1 Per las mesiras tenor ils artitgels 10, 12, 13, 14, 15, 16 alineas 1 e 2 litera a, 17 e18 sco er per las mesiras d' intermediaziun che stattan en in connex direct cun quels è cumpetent l' Uffizi federal da cultura. 
^2 Per las mesiras tenor ils artitgels 11, 16 alinea 2 litera b, 19, 20 e 21 è cumpetenta la fundaziun Pro Helvetia ( art. 31 fin 45). 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 24
Art. 24 Coordinaziun da las mesiras a l' exteriur 
Il Departament federal da l' intern ( DFI) ed il Departament federal d' affars exteriurs ( DFAE) coordineschan lur activitads culturalas a l' exteriur e reglan ils detagls da lur collavuraziun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 25
Art. 25 Subsidis finanzials ed autras furmas da sustegn 
^1 Subsidis finanzials vegnan pajads en il rom dals credits permess sco prestaziuns en daners betg rembursablas, sco garanzias da deficit, sco supplements da tschains, sco cauziuns, sco prestaziuns materialas u sco emprests da daners rembursabels tenor tschertas cundiziuns. 
^2 In sustegn po er vegnir dà cun cussegliar u cun far recumandaziuns sco er cun surpigliar patrunadis u tras autras prestaziuns betg monetaras. 
^3 Subsidis finanzials pon er vegnir concedids tras in contract da prestaziuns en il senn da l' artitgel 16 alinea 2 da la Lescha da subvenziuns dals 5 d' october 1990. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 26
Art. 26 Disposiziuns dal dretg processual 
^1 La procedura per subsidis da passa 100 000 francs sa drizza - cun resalva da l' alinea 2 - tenor las disposiziuns generalas da l' organisaziun giudiziala. En cas da recurs cunter subsidis da fin e cun 100 000 francs vegn applitgada ina procedura simplifitgada e scursanida che chaschuna evidentamain damain custs administrativs e generals. 
^2 La reprimanda da l' inadequatezza n' è betg admessa en proceduras da recurs. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 27
Art. 27 Prioritads da la promoziun da la cultura e finanziaziun 
^1 Il Cussegl federal suttametta a l' Assamblea federala mintgamai per 4 onns ina missiva davart la finanziaziun da la promoziun federala da la cultura; en questa missiva fixescha el las prioritads per questa perioda. 
^2 La Confederaziun consultescha ordavant ils chantuns, las citads e las vischnancas sco er ils circuls interessads. 
^3 L' Assamblea federala permetta las suandantas limitas d' expensas ed ils suandants credits d' impegn: 
a. mintgamai ina limita d' expensas per las mesiras tenor ils artitgels 10, 12, 13, 14, 15, 16 alineas 1 e 2 litera a, 17 e 18 sco er per las mesiras tenor ils artitgels 11, 16 alinea 2 litera b, 19, 20 e 21; 
b. las limitas d' expensas per ils secturs da promoziun da dretg spezial; 
c. in credit general tenor l' artitgel 16a da la Lescha federala dal 1. da fanadur 1966 davart la protecziun da la natira e da la patria, per il sectur protecziun da la patria e tgira da monuments. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 28
Art. 28 Concepts da promoziun 
^1 Il Departament federal da l' intern formulescha concepts da promoziun per singuls secturs da la promoziun da la cultura tenor ils artitgels 10, 12, 13, 14, 15, 16 alineas 1 e 2 litera a, 17 e 18. 
^2 Ils concepts da promoziun fixeschan las finamiras da la promoziun, ils instruments da la promoziun ed ils criteris decisivs da la promoziun. 
^3 Els vegnan relaschads en la furma d' ina ordinaziun e per regla per la durada da validitad dals decrets da finanziaziun tenor l' artitgel 27 alinea 3. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 29
Art. 29 Autoritad spezialisada e coordinaziun 
^1 Sco autoritad spezialisada realisescha l' Uffizi federal da cultura la politica culturala da la Confederaziun e coordinescha las activitads dals posts federals cumpetents. 
^2 Il Departament federal da l' intern ed il Departament federal d' affars exteriurs coordineschan lur activitads en il rom da la politica culturala internaziunala. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 30
Art. 30 Statistica ed evaluaziun 
^1 L' Uffizi federal da statistica fa ina statistica culturala. Questa statistica infurmescha en spezial davart las subvenziuns dal maun public e davart las contribuziuns da persunas privatas a favur da la cultura. 
^2 La Confederaziun controlla periodicamain l' efficacitad da sia politica culturala e da las mesiras da promoziun ch' èn vegnidas realisadas. 
^3 Ils resultats da la controlla vegnan publitgads. L' Uffizi federal da cultura permetta als circuls interessads da prender posiziun davart quests resultats. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 31
Art. 31 Furma giuridica e sedia 
^1 La fundaziun Pro Helvetia ( fundaziun) è ina fundaziun da dretg public cun atgna persunalitad giuridica. 
^2 Ella regla sezza sia organisaziun e maina in' atgna contabilitad. 
^3 Ella ha sia sedia a Berna. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 32
Art. 32 Incumbensas 
^1 La fundaziun promova la diversitad da la lavur artistica, renda enconuschenta la lavur artistica e culturala svizra, promova la cultura populara e tgira il barat cultural. 
^2 La fundaziun ademplescha sias incumbensas en moda autonoma. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 33
Art. 33 Organs 
Ils organs da la fundaziun èn: 
a. il cussegl da fundaziun; 
b. la direcziun; 
c. il post da revisiun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 34
Art. 34 Cussegl da fundaziun 
^1 Il cussegl da fundaziun sa cumpona da set fin nov commembers qualifitgads. 
^2 Il Cussegl federal elegia il president sco er ils ulteriurs commembers dal cussegl da fundaziun per ina perioda d' uffizi da 4 onns. El emprova da cuntanscher ina represchentanza adequata da las quatter regiuns linguisticas. Mintga commember po vegnir reelegì ina giada. 
^3 Per motivs impurtants po il Cussegl federal revocar commembers dal cussegl da fundaziun. 
^4 Ils commembers dal cussegl da fundaziun defendan ils interess da la fundaziun. En cas d' in conflict d' interess prenda il commember respectiv recusaziun. Conflicts d' interess durabels excludan ina commembranza. 
^5 Il cussegl da fundaziun ha las suandantas incumbensas: 
a. El procura che las finamiras strategicas fixadas dal Cussegl federal vegnian ademplidas ed el al preschenta in rapport davart lur realisaziun. 
b. El deliberescha il preventiv. 
c. El examinescha il rapport da gestiun ed al publitgescha suenter ch' il Cussegl federal l' ha approvà. 
d. El nominescha il directur. 
e. Sin proposta dal directur nominescha el las ulteriuras commembras ed ils ulteriurs commembers da la direcziun. 
f. El surveglia la gestiun. 
g. El elegia ils commembers da la cumissiun spezialisada. 
h. Cun resalva da l' approvaziun dal Cussegl federal relascha el las cundiziuns d' engaschament. 
i. El fixescha l' urden da gestiun e l' ordinaziun da contribuziuns da la fundaziun. 
^6 L' artitgel 6a da la Lescha davart il persunal da la Confederaziun dals 24 da mars 2000 ( LPers) vala tenor il senn per l' onurari dals commembers dal cussegl da fundaziun e per ulteriuras cundiziuns contractualas ch' èn vegnidas fixadas cun questas persunas. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 35
Art. 35 Direcziun 
^1 La direcziun è l' organ operativ. Ella ademplescha tut las incumbensas che n' èn betg attribuidas ad in auter organ. 
^2 Ils commembers da la direcziun defendan ils interess da la fundaziun. En cas d' in conflict d' interess prenda il commember respectiv recusaziun. Conflicts d' interess durabels excludan ina commembranza. 
^3 Il directur presidiescha la direcziun. El: 
a. engascha il persunal da la fundaziun; 
b. represchenta la fundaziun vers anora; 
c. decida sin proposta da la cumissiun spezialisada davart subsidis finanzials considerabels e davart programs impurtants da la fundaziun; decisiuns che divergeschan da la proposta ston vegnir motivadas. 
^4 Ils detagls vegnan reglads en l' urden da gestiun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 36
Art. 36 Post da revisiun 
^1 Il post da revisiun vegn elegì dal Cussegl federal. 
^2 Cun resalva da l' alinea 3, sa drizzan l' incumbensa d' examinaziun, la posiziun, la qualificaziun, l' independenza, la perioda d' uffizi e la rapportaziun dal post da revisiun confurm al senn tenor ils artitgels 727-731a dal Dretg d' obligaziuns. 
^3 Il post da revisiun preschenta al cussegl da fundaziun ed al Cussegl federal in rapport davart il resultat da l' examinaziun. 
^4 Per motivs impurtants po il Cussegl federal revocar il post da revisiun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 37
Art. 37 Cumissiun spezialisada 
^1 La cumissiun spezialisada consista da maximalmain 13 commembers. 
^2 Ils commembers da la cumissiun spezialisada vegnan elegids per 4 onns. Els pon vegnir reelegids ina giada. 
^3 La cumissiun spezialisada giuditgescha las dumondas da conceder subsidis finanzials considerabels ed examinescha ils programs impurtants da la fundaziun. 
^4 L' organisaziun e la moda da lavurar da la cumissiun spezialisada vegnan fixadas en l' urden da gestiun da la fundaziun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 38
Art. 38 Secretariat 
^1 La fundaziun ha in secretariat en Svizra e filialas a l' exteriur. 
^2 Il secretariat decida senza proposta da la cumissiun spezialisada davart ils subsidis finanzials betg considerabels e davart ils programs da la fundaziun da pitschna impurtanza. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 39
Art. 39 Persunal 
^1 Il persunal da la fundaziun ed ils commembers da la direcziun vegnan engaschads tenor il dretg privat. 
^2 En sia politica da persunal resguarda la fundaziun ils artitgels 4 e 5 LPers. 
^3 L' artitgel 6a LPers vala tenor il senn per il salari dal directur e dals ulteriurs commembers da la direcziun sco er per las cundiziuns contractualas ch' èn vegnidas fixadas cun questas persunas. 
^4 Salarisaziun, prestaziuns accessoricas ed ulteriuras cundiziuns contractualas vegnan regladas en il reglament da persunal. 
^5 Il persunal da la fundaziun è assicurà tar la Cassa federala da pensiun ( PUBLICA). 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 40
Art. 40 Finanziaziun 
^1 La fundaziun dispona d' ina facultad da fundaziun intutgabla da 100 000 francs. 
^2 La Confederaziun conceda a la fundaziun contribuziuns annualas en il rom dals meds finanzials che vegnan permess tenor l' artitgel 27 alinea 3 litera a. 
^3 Las donaziuns che terzas persunas fan a la fundaziun senza precisar lur intent specific vegnan transferidas a la facultad da la fundaziun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 41
Art. 41 Tresoraria 
^1 L' Administraziun federala da finanzas gestescha ils meds finanzials liquids da la fundaziun en il rom da la tresoraria centrala. 
^2 L' Administraziun federala da finanzas conceda emprests da daners a la fundaziun a cundiziuns che correspundan al martgà per garantir sia prontadad da pajament en il rom da l' adempliment da sias incumbensas tenor l' artitgel 23 alinea 2. 
^3 Ils detagls vegnan reglads en in contract da dretg public tranter la Confederaziun e la fundaziun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 42
Art. 42 Rendaquint 
^1 Il rendaquint da la fundaziun duai preschentar la situaziun da la facultad, da las finanzas e dals retgavs tenor las relaziuns effectivas. 
^2 Il rendaquint suonda ils princips da l' essenzialitad, da la chapaivladad, da la cuntinuitad e da la preschentaziun brutta e s' orientescha tenor las normas generalmain renconuschidas. 
^3 Las reglas da bilantschaziun e da valitaziun ch' èn vegnidas deducidas dals princips da rendaquint ston vegnir communitgadas. 
^4 Il Cussegl federal po fixar prescripziuns davart il rendaquint. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 43
Art. 43 Taglias 
^1 La fundaziun è liberada da l' imposiziun da taglia tras la Confederaziun, tras ils chantuns e tras las vischnancas. 
^2 Resalvadas restan las suandantas taglias federalas: 
a. la taglia sin la plivalur; 
b. la taglia anticipada; 
c. las taxas da bul. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 44
Art. 44 Surveglianza 
^1 La fundaziun è suttamessa a la surveglianza dal Cussegl federal. 
^2 Il Cussegl federal exequescha sia funcziun da surveglianza en spezial cun eleger il cussegl da fundaziun, cun approvar il rapport da gestiun ed il reglament da persunal sco er cun dar distgargia al cussegl da fundaziun. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 45
Art. 45 Finamiras strategicas 
^1 Il Cussegl federal fixescha las finamiras strategicas da la fundaziun mintgamai per 4 onns. El procura ch' il cussegl da fundaziun vegnia consultà ordavant. El garantescha la libertad operativa ed artistica da la fundaziun. 
^2 Il Cussegl federal controlla annualmain che las finamiras strategicas sajan vegnidas ademplidas, e quai sa basond sin il rapport dal cussegl da fundaziun e sin eventuals ulteriurs scleriments. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 46
Art. 46 Execuziun 
Il Cussegl federal relascha las disposiziuns executivas. 
Lescha federala dals 11 da december 2009 davart la promoziun da la cultura (Lescha per promover la cultura, LPCu): Art. 48
Art. 48 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Lescha federala dals 4 d’october 2002 davart la protecziun da la populaziun e la protecziun civila (LPPC): Titel
520.1 
Lescha federala davart la protecziun da la populaziun e la protecziun civila 
( LPPC) 
dals 4 d' october 2002 ( versiun dal 1. da schaner 2012) 
L' Assamblea federala da la Confederaziun svizra, sa basond sin l' artitgel 61 da la Constituziun federala, suenter avair gì invista da la missiva dal Cussegl federal dals 17 da october 2001, concluda: 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 1
Art. 1 
Questa lescha regla: 
a. la collavuraziun da la Confederaziun e dals chantuns per la protecziun da la populaziun; 
b. la protecziun civila. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 2
Art. 2 Intent 
L' intent da la protecziun da la populaziun è quel da proteger la populaziun e sia basa da viver en cas da catastrofas ed en situaziuns d' urgenza sco er en cas da conflicts armads e da gidar a limitar ed a dumagnar ils donns. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 3
Art. 3 Organisaziuns partenarias 
Per la protecziun da la populaziun collavuran sco organisaziuns partenarias: 
a. la polizia per mantegnair la segirezza e l' urden; 
b. ils pumpiers per il salvament e per il servetsch d' avaria general; 
c. il servetsch da sanadad, inclusiv il servetsch da salvament dal servetsch sanitar, per il provediment medicinal da la populaziun; 
d. ils manaschis tecnics per garantir l' infrastructura tecnica, cunzunt dal provediment d' electricitad, aua e gas, da la dismessa sco er da las colliaziuns da traffic e da la telematica; 
e. la protecziun civila per la protecziun da la populaziun, per la tgira da persunas en tschertga da refugi, per la protecziun da bains culturals, per il sustegn d' organs directivs e d' autras organisaziuns partenarias sco er per lavurs da reparatura e per acziuns a favur da la communitad. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 4
Art. 4 Organs directivs 
Las autoritads responsablas furman organs directivs per ils sequents champs d' incumbensas: 
a. garanzia d' infurmar la populaziun davart periclitaziun, pussaivladads da protecziun e mesiras da protecziun; 
b. avertir ed alarmar sco er dar directivas da cumportament a la populaziun; 
c. garantir las activitads directivas; 
d. coordinar las preparaziuns e las acziuns da las organisaziuns partenarias; 
e. garantir ina disposiziun confurma al temp ed a la situaziun sco er il rinforz da las resursas persunalas e materialas da la protecziun da la populaziun areguard conflicts armads. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 5
Art. 5 Incumbensas da la Confederaziun 
^1 En accord cun ils chantuns po la Confederaziun surpigliar la coordinaziun e tut tenor er la direcziun tar eveniments che pertutgan plirs chantuns, l' entir pajais u las regiuns limitrofas da pajais cunfinants. 
^2 Ella sustegna ils chantuns cun mesiras spezialisadas. 
^3 Il Cussegl federal procura per la coordinaziun en il sectur da la protecziun da la populaziun e per la coordinaziun da la protecziun da la populaziun cun auters instruments da la politica da segirezza. 
^4 El controlla la collavuraziun da la protecziun da la populaziun cun ils auters instruments da la politica da segirezza e reglescha la collavuraziun en la scolaziun. 
^5 El reglescha l' avertiment e l' alarm da las autoritads e da la populaziun en cas da privels smanatschants. 
^6 El prenda las mesiras per rinforzar la protecziun da la populaziun areguard conflicts armads. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 6
Art. 6 Incumbensas dals chantuns 
^1 Ils chantuns reglan cunzunt la scolaziun, la direcziun confurma al temp ed a la situaziun sco er l' acziun da las organisaziuns partenarias en la protecziun da la populaziun. 
^2 Els reglan la collavuraziun interchantunala. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 7
Art. 7 Collavuraziun da la Confederaziun e dals chantuns 
En il rom da lur cumpetenzas collavuran la Confederaziun ed ils chantuns, particularmain en ils secturs da l' ulteriur svilup concepziunal da la protecziun da la populaziun, da l' infurmaziun e da la collavuraziun internaziunala. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 8
Art. 8 Perscrutaziun e svilup 
^1 La Confederaziun procura en collavuraziun cun ils chantuns per la perscrutaziun ed il svilup tar la protecziun da la populaziun, cunzunt en ils secturs da l' analisa da la periclitaziun e da la superaziun da catastrofas e situaziuns d' urgenza sco er da periclitaziuns da caracter politic-militar. 
^2 Ella sustegna la collavuraziun naziunala ed internaziunala en la perscrutaziun ed il svilup da la protecziun da la populaziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 9
Art. 9 Scolaziun dals organs directivs 
^1 Per la scolaziun da basa e l' instrucziun supplementara ( scolaziun) dals commembers dals organs directivs valan las prescripziuns dals chantuns. 
^2 Il Cussegl federal regla la scolaziun dals organs directivs en connex cun il rinforz da la protecziun da la populaziun areguard conflicts armads. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 10
Art. 10 Sustegn da la Confederaziun 
La Confederaziun: 
a. coordinescha la collavuraziun en la scolaziun tranter b. sustegna ils chantuns tar la scolaziun dals organs directivs; 
c. porscha scolaziuns per organs directivs; 
d. po fixar la realisaziun da scolaziuns cun ils chantuns; per scolaziuns en il sectur da cumpetenza dals chantuns ston ils custs correspundents vegnir surpigliads da quels; 
e. garantescha la scolaziun dal persunal d' instrucziun per ils organs directivs; 
f. pussibilitescha al persunal d' instrucziun da pudair sa participar a scolaziuns; 
g. maina ina infrastructura da scolaziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 11
Art. 11 Persunas obligadas da far servetsch da protecziun civila 
Umens cun dretg da burgais svizzer, ch' èn abels da far servetsch da protecziun civila, èn obligads da far servetsch da protecziun civila. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 12
Art. 12 Excepziuns da l' obligaziun da far servetsch da protecziun civila 
^1 Persunas ch' èn obligadas da far servetsch militar u civil n' èn betg obligadas da far servetsch da protecziun civila. 
^2 Persunas relaschadas da l' obligaziun da far servetsch militar n' èn betg obligadas da far servetsch da protecziun civila, sch' ellas han prestà almain 50 dis servetsch militar. 
^3 Persunas relaschadas da l' obligaziun da far servetsch civil n' èn betg pli obligadas da far servetsch da protecziun civila. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 12a
Art. 12a Liberaziun dal servetsch per commembers dad autoritads 
Durant ch' ellas exequeschan lur uffizi na ston las persunas suandantas prestar nagin servetsch da protecziun civila: 
a. ils commembers dal Cussegl federal; 
b. il chancelier federal u la chanceliera federala ed ils vicechanceliers u las vicechancelieras; 
c. ils commembers da l' Assamblea federala; 
d. ils commembers dals tribunals da la Confederaziun; 
e. ils commembers da las executivas dals chantuns; 
f. ils commembers che lavuran èn uffizi principal als tribunals chantunals; 
g. ils commembers da las executivas da las vischnancas. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 13
Art. 13 Durada 
^1 L' obligaziun da far servetsch da protecziun civila cumenza cun l' onn, en il qual la persuna obligada da far servetsch accumplescha 20 onns e dura fin la fin da l' onn, en il qual ella accumplescha 40 onns. 
^2 Il Cussegl federal po: 
a. prolungar l' obligaziun da far servetsch da protecziun civila sin il pli uschenavant ch' ella dura fin la fin da l' onn, en il qual las persunas obligadas da far servetsch accumpleschan 50 onns; 
b. reducir l' obligaziun da far servetsch da protecziun civila sin il pli uschenavant ch' ella dura mo fin la fin da l' onn, en il qual las persunas obligadas da far servetsch accumpleschan 35 onns. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 14
Art. 14 Extensiun da l' obligaziun da far servetsch da protecziun en il cas da conflicts armads 
En il cas da conflicts armads po il Cussegl federal suttametter supplementarmain a l' obligaziun da far servetsch da protecziun: 
a. persunas obligadas al servetsch militar che n' èn betg pli obligadas da far servetsch militar u civil; 
b. umens ch' èn relaschads da l' obligaziun da far servetsch militar u civil. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 15
Art. 15 Servetsch da protecziun voluntar 
^1 Las suandantas persunas pon far voluntarmain servetsch da protecziun: 
a. umens ch' èn relaschads da l' obligaziun da far servetsch da protecziun; 
b. persunas obligadas al servetsch militar che n' èn betg pli obligadas da far servetsch militar u civil; 
c. umens ch' èn relaschads da l' obligaziun da far servetsch militar u civil; 
d. Svizras cun l' entschatta da l' onn, en il qual ellas accumpleschan 20 onns; 
e. estras ed esters domiciliads en Svizra cun l' entschatta da l' onn, en il qual els accumpleschan 20 onns. 
^2 Ils chantuns decidan davart l' admissiun. I n' exista nagin dretg d' admissiun. 
^3 Persunas che fan voluntarmain servetsch da protecziun han ils medems dretgs e duairs sco persunas ch' èn obligadas al servetsch da protecziun. 
^4 Sin dumonda èn ellas da relaschar da l' obligaziun da far servetsch da protecziun. Per regla han ellas dentant da far almain trais onns servetsch da protecziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 16
Art. 16 Recrutaziun 
La recrutaziun per il servetsch civil e la recrutaziun per l' armada vegnan fatgas al medem mument. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 17
Art. 17 Attribuziun da las persunas ch' èn obligadas da far servetsch da protecziun 
^1 Las persunas ch' èn obligadas da far servetsch da protecziun stattan en general a disposiziun al chantun, en il qual ellas han lur domicil. 
^2 Cun il consentiment dals chantuns pertutgads pon persunas ch' èn obligadas da far servetsch da protecziun vegnir attribuidas ordaifer il chantun da domicil. 
^3 Il chantun da domicil decida davart l' attribuziun da las persunas ch' èn obligadas da far servetsch da protecziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 18
Art. 18 Persunal da reserva 
^1 Ils chantuns pon attribuir persunas ch' èn obligadas da far servetsch da protecziun al persunal da reserva. 
^2 Las persunas ch' èn attribuidas al persunal da reserva na ston betg vegnir scoladas e n' han nagin dretg da prestar il servetsch da protecziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 19
Art. 19 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 20
Art. 20 Relaschada anticipada 
^1 Persunas ch' èn obligadas da far servetsch da protecziun che vegnan duvradas en in' organisaziun partenaria, pon vegnir relaschadas anticipadamain da lur obligaziun da far servetsch da protecziun. 
^2 Il Cussegl federal regla la procedura. 
^3 Ils chantuns decidan davart la relaschada anticipada. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 21
Art. 21 Exclusiun 
Persunas ch' èn obligadas da far servetsch da protecziun che vegnan condemnadas ad in chasti che privescha da la libertad u ad in chasti pecuniar d' almain 30 taxas per di, pon vegnir exclusas dal servetsch da protecziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 22
Art. 22 Sold, proviantaziun, transport ed alloschi 
^1 Persunas che fan servetsch da protecziun han il dretg da sold e da proviantaziun gratuita. 
^2 Ellas han ultra da quai il dretg da: 
a. transport gratuit cun ils meds da transport publics per l' entrada e la relaschada sco er per il transport tranter il lieu da servetsch e da domicil durant il congedi; 
b. chantunament gratuit, premess ch' ellas na pon betg prender chantunament a chasa. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 23
Art. 23 Cumpensaziun da la perdita da gudogn 
Persunas ch' èn obligadas da far servetsch da protecziun han il dretg da cumpensaziun da la perdita da gudogn tenor la lescha davart l' urden da cumpensaziun dal gudogn dals 25 da settember 1952. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 24
Art. 24 Taxa d' exemziun dal servetsch militar 
A persunas ch' èn obligadas da far servetsch da protecziun vegnan mess a quint cun calcular la cumpensaziun tenor la Lescha federala dals 12 da zercladur 1959 davart la taxa d' exemziun dal servetsch militar tut ils servetschs da scolaziun e tut las acziuns, per ils quals i vegn pajà in sold e per ils quals igl exista il dretg da cumpensaziun da la perdita da gudogn. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 25
Art. 25 Assicuranza 
Persunas che fan servetsch da protecziun èn assicuradas tenor la Lescha federala dals 19 da zercladur 1992 davart l' assicuranza militara ( LAM). 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 25a
Art. 25a Durada da las prestaziuns durant il servetsch da protecziun civila 
Las prestaziuns durant il servetsch da protecziun civila na dastgan betg durar totalmain dapli che 40 dis per onn tenor ils artitgels 27a e 33-37. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 26
Art. 26 Obligaziuns 
^1 Persunas ch' èn obligadas da far servetsch da protecziun han d' obedir ils cumonds uffizials. 
^2 Persunas ch' èn obligadas da far servetsch da protecziun pon vegnir obligadas da surpigliar funcziuns da cader e d' ademplir las prestaziuns da servetsch colliadas cun quellas. Ellas han er d' ademplir obligaziuns ordaifer il servetsch, oravant tut per preparar servetschs d' instrucziun ed acziuns da la protecziun civila. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 27
Art. 27 Clamada per servetschs da catastrofa e d' urgenza en cas da conflicts armads tant sco per lavurs da reparaziun 
^1 Persunas ch' èn obligadas da far servetsch da protecziun pon vegnir clamadas en servetsch dal Cussegl federal: 
a. en cas da catastrofas e situaziuns d' urgenza che pertutgan plirs chantuns u l' entir pajais; 
b. en cas da catastrofas e situaziuns d' urgenza en regiuns limitrofas d' in pajais cunfinant; 
c. en cas da conflicts armads; 
d. …. 
^2 Ellas pon vegnir clamadas dals chantuns: 
a. en cas da catastrofas e situaziuns d' urgenza che pertutgan il territori dal chantun, auters chantuns e regiuns limitrofas d' in pajais cunfinant; 
b. per lavurs da reparaziun; 
c. …. 
^3 Ils chantuns reglan la procedura da clamada en servetsch. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 27a
Art. 27a Clamada per servetschs a favur dal bainstar cumin 
^1 Persunas ch' èn obligadas da far servetsch da protecziun pon vegnir clamadas per servetschs a favur dal bainstar cumin: 
a. dal Cussegl federal per servetschs sin plaun federal; 
b. dals chantuns per servetschs sin plaun chantunal, regiunal u communal. 
^2 La durada dal servetsch na dastga betg surpassar 21 dis per onn. 
^3 Las persunas ch' èn obligadas da far servetsch da protecziun ston survegnir la clamada almain 42 dis avant il cumenzament dal servetsch. 
^4 Ils chantuns reglan la procedura da la clamada en servetsch. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 28
Art. 28 Controlla 
La controlla da las persunas ch' èn obligadas da far servetsch da protecziun è chaussa dals chantuns. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 29
Art. 29 Persunas singulas 
^1 Mintga persuna è obligada d' obedir ils cumonds d' alarm e da resguardar las instrucziuns da cumportament. 
^2 Tgi che gida en acziuns da la protecziun civila è assicurà tenor la LAM. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 30
Art. 30 Proprietarias e proprietaris da chasa, locatarias e locataris 
^1 Proprietarias e proprietaris da chasas sco er locatarias e locataris èn obligads da procurar per la preparaziun e l' execuziun da las mesiras ch' èn prescrittas per els. 
^2 Sch' i vegn cumandada la retratga dals locals da refugi, alura ston els metter a disposiziun gratuitamain a la protecziun civila las plazzas protegidas betg duvradas. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 31
Art. 31 Requisiziun da proprietad en temps da pasch 
Proprietarias e proprietaris da chasas sco er locatarias e locataris èn obligads da tolerar sin lur bains immobigliars indrizs tecnics che servan a la protecziun civila. Ina eventuala sminuziun da la valur vegn indemnisada commensuradamain. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 32
Art. 32 Requisiziun da proprietad en cas da catastrofas e situaziuns d' urgenza sco er en cas da conflicts armads 
En cas da catastrofas e situaziuns d' urgenza sco er en cas da conflicts armads ha la protecziun civila il dretg da requisiziun a las medemas cundiziuns sco l' armada. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 33
Art. 33 Instrucziun da basa 
Persunas ch' èn obligadas da far servetsch da protecziun absolvan fin il pli tard a la fin da l' onn en in qual ellas cumpleneschan 26 onns ina instrucziun da basa da 14-21 dis. Persunas ch' èn previsas per ina funcziun da spezialists, pon vegnir clamadas ultra da quai per ina instrucziun supplementara da maximalmain 7 dis. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 34
Art. 34 Instrucziun da cader 
^1 Persunas obligadas da far servetsch da protecziun ch' èn previsas per ina funcziun da cader absolvan ina instrucziun da cader per cumandantas e cumandants da 21-28 dis. Ellas vegnan clamadas en servetsch da la Confederaziun per 14 dis e dals chantuns per 7-14 dis. Ils chantuns portan ils custs. 
^2 Persunas obligadas da far servetsch da protecziun ch' èn previsas per in' autra funcziun da cader absolvan ina instrucziun da cader da 7-14 dis. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 35
Art. 35 Instrucziun supplementara 
^1 Persunas obligadas da far servetsch da protecziun che han funcziuns da cader u da spezialists pon vegnir clamadas entaifer quatter onns ad instrucziuns supplementaras da totalmain maximalmain 14 dis. 
^2 Persunas obligadas da far servetsch da protecziun tenor l' alinea 2 da l' artitgel 39 pon vegnir clamadas en servetsch dals chantuns durant quest temp per maximalmain 7 dis. Ils chantuns portan ils custs. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 36
Art. 36 Curs da repetiziun 
^1 Persunas obligadas da far servetsch da protecziun vegnan clamadas suenter l' instrucziun da basa mintg' onn per absolver curs da repetiziun da 2-7 dis. 
^2 Cumandantas e cumandants e lur suppleantas e suppleants pon vegnir clamads en servetsch per maximalmain 21 ulteriurs dis per onn. 
^1 Persunas obligadas da far servetsch da protecziun en ulteriuras funcziuns da cader e da spezialists pon vegnir clamads en servetsch per maximalmain 14 ulteriurs dis l' onn. 
^1 Curs da repetiziun pon er vegnir absolvids en las regiuns limitrofas dals pajais cunfinants. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 37
Art. 37 Servetsch en l' administraziun da la protecziun civila 
^1 En cas da basegn urgent pon persunas ch' èn obligadas da far servetsch da protecziun vegnir clamadas al servetsch en l' administraziun da la protecziun civila. 
^2 Il servetsch en l' administraziun da la protecziun civila vala sco curs da repetiziun tenor l' artitgel 36. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 38
Art. 38 Clamada a l' instrucziun 
^1 Ils chantuns reglan la clamada a prestaziuns da servetsch tenor ils artitgels 33-37. 
^2 L' UFPP regla las clamadas per ils servetschs d' instrucziun e d' instrucziun supplementara tenor l' artitgel 39 alinea 2. 
^3 La clamada sto vegnir tramessa a las persunas ch' èn obligadas da far servetsch da protecziun almain sis emnas avant ch' il servetsch cumenza. 
^4 Dumondas per spustar servetschs sto la persuna ch' è obligada da far servetsch da protecziun drizzar a l' uffizi clamader. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 39
Art. 39 Sustegn da la Confederaziun 
^1 La Confederaziun creescha en collavuraziun cun ils chantuns la basa per ina instrucziun unifitgada. 
^2 Ella instruescha las cumandantas ed ils cumandants da la protecziun civila e lur suppleantas e suppleants tant sco il cader e tscherts spezialists che sustegnan la direcziun e che protegian ils bains culturals. 
^3 Ella po fixar ensemen cun ils chantuns la realisaziun d' instrucziuns. Per instrucziuns en il champ da cumpetenza dals chantuns ston ils custs correspundents vegnir surpigliads da tals. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 40
Art. 40 Scolaziun dal persunal d' instrucziun 
^1 La Confederaziun garantescha la scolaziun dal persunal d' instrucziun per la protecziun civila. 
^2 Ella pussibilitescha al persunal d' instrucziun da las organisaziuns partenarias da sa participar a purschidas da scolaziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 41
Art. 41 Infrastructura d' instrucziun 
La Confederaziun maina ina infrastructura d' instrucziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 43
Art. 43 Confederaziun 
^1 La Confederaziun procura per: 
a. la garanzia dals sistems d' alarm per la populaziun; 
b. la garanzia dals sistems da telematica da la protecziun civila; 
c. l' equipament ed il material dals stabiliments da refugi; 
d. il material standardisà da la protecziun civila. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 43a
Art. 43a Chantuns 
^1 Ils chantuns procuran per il material da servetsch e per l' equipament persunal da las persunas obligadas da far servetsch da protecziun civila. 
^2 L' UFPP elavurescha en accord cun ils chantuns recumandaziuns per garantir l' unifurmitad dal material da servetsch e da l' equipament persunal. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 43b
Art. 43b Sistem per alarms d' aua 
^1 Ils possessurs d' ovras e d' implants da serra èn responsabels per la construcziun, il mantegniment e la renovaziun da tut las installaziuns e construcziuns ch' appartegnan al sistem per alarms d' aua. 
^2 Il Cussegl federal definescha las pretensiuns tecnicas tant per ils sistems per alarms d' aua sco per las installaziuns e construcziuns necessarias. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 44
Art. 44 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 45
Art. 45 Princip 
Per mintga abitanta ed abitant sto vegnir messa a disposiziun ina plazza protegida uschè damanaivel al domicil ch' ella po vegnir cuntanschida a temp util. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 46
Art. 46 Obligaziun da construir 
^1 Sch' i dat en ina vischnanca memia paucas plazzas protegidas, ston las proprietarias ed ils proprietaris da chasas d' abitar construir ed equipar refugis cur ch' els fabritgan lur chasa. Sch' ella u el na sto betg construir in refugi, ha ella da pajar ina contribuziun da cumpensaziun. 
^2 La possessura u il possessur d' in asil u d' in ospital sto construir ed equipar refugir cur ch' ella u el fabritga l' edifizi. Sche quai n' è betg pussaivel per raschuns tecnicas, sto ella u el pajar ina contribuziun da cumpensaziun. 
^3 Las vischnancas han da procurar per refugis publics equipads en regiuns, nua ch' i dat memia paucas plazzas protegidas publicas cun equipament. 
^4 Ils chantuns pon obligar proprietarias e proprietaris u er possessuras e possessurs da bains culturals immovibels e movibels d' impurtanza naziunala da prender sezs u da tolerar mesiras da construcziun per proteger quels. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 47
Art. 47 Gestiun, contribuziuns da cumpensaziun 
^1 Per garantir ina purschida equilibrada da plazzas protegidas gesteschan ils chantuns la construcziun da refugis. 
^2 Las contribuziuns da cumpensaziun tenor ils alineas 1 e 2 da l' artitgel 46 servan en emprima lingia per finanziar refugis publics da las vischnancas e per renovar refugis privats. Las contribuziuns restantas pon vegnir duvradas per ulteriuras mesiras da protecziun civila. 
^3 Las contribuziuns da cumpensaziun van als chantuns. 
^4 Il Cussegl federal fixescha las cundiziuns generalas per la gestiun da la construcziun da refugis tant sco per las contribuziuns da cumpensaziun e reglescha lur utilisaziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 48
Art. 48 Permissiuns da construcziun 
^1 Permissiuns da construcziun dastgan vegnir concedidas pir cur che las instanzas responsablas han decidì davart l' obligaziun da construir in refugi. 
^2 Per garantir la construcziun dals refugis tenor las prescripziuns pon ils chantuns pretender prestaziuns da garanzia dals patruns da construcziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 48a
Art. 48a Mantegniment 
Per il mantegniment dals refugis èn responsabels ils possessurs e las possessuras. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 50
Art. 50 Stabiliments da protecziun 
Stabiliments da protecziun èn: 
a. posts da commando; 
b. stabiliments da preparaziun; 
c. posts da sanitad protegids; 
d. ospitals protegids. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 51
Art. 51 Confederaziun 
Per ina prontezza a l' acziun equilibrada regla la Confederaziun la construcziun, l' equipament, il mantegniment, la renovaziun e la midada da l' utilisaziun dals stabiliments da protecziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 52
Art. 52 Chantuns 
^1 Ils chantuns fixeschan il basegn da stabiliments da protecziun. 
^2 Els procuran per la construcziun, l' equipament, il mantegniment e la renovaziun dals posts da commando, dals stabiliments da preparaziun e dals posts da sanitad protegids. 
^3 Il Cussegl federal fixescha las cundiziuns generalas per la planisaziun da las necessitads. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 53
Art. 53 Corporaziuns d' ospitals 
^1 Las corporaziuns che gesteschan ospitals procuran per la construcziun, l' equipament, il mantegniment e la renovaziun dals ospitals protegids. 
^2 Il Cussegl federal fixescha las cundiziuns generalas per la planisaziun da las necessitads tant sco per las pretensiuns tecnicas. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 54
Art. 54 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 56
Art. 56 Pretensiuns minimalas 
Il Cussegl federal determinescha las pretensiuns minimalas per ils refugis. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 57
Art. 57 Prontezza per il diever 
Las proprietarias ed ils proprietaris sco er las possessuras ed ils possessurs han da guardar ch' ils refugis possian vegnir fatgs pronts per il diever sin ordinaziun da la Confederaziun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 58
Art. 58 Execuziun d' uffizi 
Sche las proprietarias ed ils proprietaris u sche las possessuras ed ils possessurs da refugis na realiseschan betg las mesiras prescrittas, lura vegnan quellas decretadas sin lur custs da l' autoritad correspundenta da la Confederaziun u dal chantun. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 59
Art. 59 
^1 Il persunal ed il material da la protecziun civila sco er ils refugis vegnan marcads cun il simbol internaziunal da la protecziun civila. 
^2 Cun il simbol internaziunal pon er vegnir marcadas: 
a. persunas singulas che dattan suatientscha ad ina clamada da las autoritads cumpetentas e che adempleschan sut lur commando incumbensas da la protecziun civila; 
b. persunas da posts da la Confederaziun, dals chantuns e da las vischnancas ch' èn incaricadas cun incumbensas per la protecziun civila durant lur activitads administrativas. 
^3 La persunas ch' èn obligadas da far servetsch da protecziun survegnan la carta d' identitad per il persunal da protecziun civila. 
^4 La concepziun dal simbol internaziunal e da la carta d' identitad da la protecziun civila sa drizza tenor il protocol supplementar dals 8 da zercladur 1977 tar las Cunvegnas da Genevra dals 12 d' avust 1949 davart la protecziun da las victimas da conflicts armads internaziunals ( protocol I). 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 60
Art. 60 Princips 
^1 La Confederaziun, ils chantuns e las vischnancas stattan bun per tut ils donns che vegnan fatgs encunter tut dretg a terzas persunas, e quai dal persunal d' instrucziun sco er da las persunas obligadas da far servetsch da protecziun en servetschs d' instrucziun u tar autras obligaziuns, sche quels na cumprovan betg ch' il donn è vegnì chaschunà da forza superiura u tras culpa dal donnegià u da terzas persunas. 
^2 Sche la Confederaziun, ils chantuns e las vischnancas èn obligads da star bun, lura fan els quai solidarmain. Il Cussegl federal regla la repartiziun dals custs tranter las partidas obligadas da restituir. 
^3 Donnegiads na pon pretender nagins dretgs cunter las persunas d' instrucziun falliblas sco er cunter las persunas obligadas da far servetsch. 
^4 Tar exercizis cuminaivels da la protecziun civila cun las organisaziuns partenarias e cun l' armada sa drizza la responsabladad tenor las disposiziuns da quest chapitel. 
^5 Tar acziuns da la protecziun civila en cas da conflicts armads na pon las disposiziuns da quest chapitel davart la responsabladad betg vegnir applitgadas en cas da donns. 
^6 Tar fatgs che crodan sut autras disposiziuns davart la responsabladad prevalan quellas a la preschenta lescha. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 61
Art. 61 Regress ed indemnisaziuns 
^1 Sche la Confederaziun, ils chantuns e las vischnancas han pajà indemnisaziuns, lura han els il dretg da prender regress sin il persunal d' instrucziun e sin las persunas obligadas da far servetsch da protecziun ch' han chaschunà il donn intenziunadamain u per greva negligientscha. 
^2 Ina persuna che dumonda d' astgar far in servetsch da protecziun civila per il cuminesser sin plaun federal, sto surpigliar en cas da donns las indemnisaziuns da la Confederaziun, dals chantuns e da las vischnancas invers terzas persunas. Quella persuna n' ha nagin dretg da pretender indemnisaziuns dal maun public pertutgà per donns envers ella. I restan resalvads ils dretgs en connex cun donns intenziunads u per greva negligientscha. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 62
Art. 62 Responsabladad per donns envers la Confederaziun, ils chantuns e las vischnancas 
^1 Las persunas d' instrucziun e las persunas obligadas da far servetsch da protecziun èn responsablas per ils donns ch' ellas fan directamain a la Confederaziun, als chantuns ed a las vischnancas cun betg resguardar lur duairs intenziunadamain u per greva negligientscha. 
^2 Ellas èn responsablas per il material ch' è vegnì surdà ad els e stattan bun per donns u perditas chaschunadas intenziunadamain u per greva negligientscha. 
^3 Ils contabilists èn responsabels per la contabilitad, per ils daners e meds affidads ad els sco er per lur diever tenor las prescripziuns. Els èn responsabels per donns chaschunads intenziunadamain u per greva negligientscha. 
^4 Medemamain èn ils organs da controlla responsabels per la contabilitad, sch' els negligeschan lur duairs da controlla. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 63
Art. 63 Calculaziun da l' indemnisaziun 
^1 Per fixar l' indemnisaziun valan analogamain ils artitgels 42, 43 alinea 1, 44 alinea 1, 45-47, 49, 50 alinea 1 e 51-53 dal Dretg d' obligaziuns. 
^2 Tar la responsabladad da las persunas d' instrucziun u da las persunas obligadas da far servetsch da protecziun vegnan ultra da quai resguardads commensuradamain lur cumportament en il servetsch, lur relaziuns finanzialas ed il gener dal servetsch. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 64
Art. 64 Donn e perdita da possess persunal 
^1 Las persunas d' instrucziun e las persunas obligadas da far servetsch da protecziun èn responsablas sezzas per il donn e la perdita da lur possess. La Confederaziun, ils chantuns ed las vischnancas als conderschan in' indemnisaziun commensurada, sch' il donn è vegnì chaschunà d' in accident en servetsch u directamain cun exequir in cumond. 
^2 En cas d' atgna culpa po l' indemnisaziun vegnir reducida commensuradamain. Latiers vegn er resguardà sch' il diever da l' object privat era inditgà per il servetsch. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 65
Art. 65 Surannaziun 
^1 Dretgs d' indemnisaziun envers la Confederaziun, ils chantuns e las vischnancas tenor ils artitgels 60 e 64 suranneschan suenter la scadenza d' in onn dapi ch' il donnegià è vegnì a savair dal donn, en tuts cas suenter tschintg onns dapi il di, al qual il donn è capità. 
^2 Il dretg da regress da la Confederaziun, dals chantuns e da las vischnancas tenor l' artitgel 61 surannescha suenter la scadenza d' in onn dapi l' enconuschientscha dal donn e da la persuna obligada da restituir, en tuts cas suenter tschintg onns dapi il di, al qual il donn è capità. 
^3 Vegn la pretensiun d' indemnisaziun u da regress deducida d' in act chastiabel, per il qual il dretg penal prevesa ina surannaziun pli lunga, alura vala quella. 
^4 Per l' interrupziun e la pretensiun da la surannaziun valan analogamain ils artitgels 135-142 dal dretg d' obligaziuns. Sco plant vala er la pretensiun en scrit da l' indemnisaziun tar la Confederaziun, ils chantuns e las vischnancas. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 66
Art. 66 Giudicament da la capacitad da prestar servetsch da protecziun civila 
^1 Cunter decisiuns da la cumissiun d' inquisiziun per la recrutaziun e dad autras cumissiuns d' inquisiziun medicinica davart il giudicament da la capacitad da prestar servetsch da protecziun civila pon vegnir purtà plant tar in' autra cumissiun d' inquisiziun medicinica. Questa decida definitivamain. 
^2 Il dretg da purtar plant han: 
a. la persuna giuditgada u sia represchentanza giuridica; 
b. l' assicuranza militara; 
c. la direcziun medicinica da las clinicas psichiatricas e dals ospitals, da las instituziuns per persunas cun epilepsia, da las instituziuns da tgira per persunas dependentas da drogas u da l' alcohol; 
d. las medias ed ils medis dal servetsch medicinal dal militar. 
^3 La procedura dal plant vegn exequida tenor las disposiziuns da la lescha federala dals 20 da december 1968 davart la procedura administrativa. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 66a
Art. 66a Attribuziun d' ina funcziun 
Tgi che n' è betg d' accord cun ina attribuziun d' ina funcziun en la protecziun civila, po far recurs tar il Departament federal da defensiun, protecziun da la populaziun e sport ( DDPS). 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 66b
Art. 66b Dretg da recurs dal DDPS 
Il DDPS po far recurs tar il Tribunal administrativ federal cunter decisiuns d' ultima instanza da dretgiras chantunalas. Las autoritads chantunalas ch' emettan las decisiuns d' ultima instanza mettan a disposiziun immediatamain e gratuitamain lur decisiuns sin dumonda dal DDPS. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 67
Art. 67 Cumpetenzas e recurs 
^1 Ils chantuns designeschan las autoritads che decidan sin stgalim chantunal e communal davart il dretg d' indemnisaziun e pretensiuns da regress per donns ch' èn capitads durant servetschs chantunals u communals. Cunter lur decisiuns po vegnir fatg recurs tar l' UFPP. 
^2 L' UFPP decida davart il dretg d' indemnisaziuns e pretensiuns da regress per donns ch' èn capitads durant servetschs che la Confederaziun ha organisà u realisà. 
^3 Davart pretensiuns da dretg patrimonial da la Confederaziun u cunter la Confederaziun che sa basan sin il dretg da protecziun civila, ma na pertutgan betg la responsabladad per il donn, decida l' UFPP. 
^4 ... 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 67a
Art. 67a Recurs 
^1 Sche l' UFPP refusescha da surpigliar per part u totalmain custs supplementars tenor ils alineas 2 e 2 da l' artitgel 71u sch' el refusescha da pajar la contribuziun pauschala tenor l' alinea 3 da l' artitgel 71, lura sto el motivar quai. 
^2 Cunter questa decisiun pon vegnir fatg recurs entaifer 30 dis suenter il cumenzament da la perioda da recurs. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 68
Art. 68 Cuntravenziuns cunter la lescha 
^1 Cun in arrest fin a trais onns u cun ina multa vegn chastiada: 
a. mintga persuna obligada da far servetsch da protecziun che na suonda intenziunadamain betg ina clamada, che s' allontanescha senza permissiun dal servetsch, che na turna betg pli suenter in' absenza permessa, che surtira in congedi u che s' abstegna en autra moda dal servetsch da protecziun; 
b. mintga persuna che disturba intenziunadamain servetschs d' instrucziun u acziuns da la protecziun civila u che impedescha u periclitescha persunas che fan servetsch da protecziun; 
c. mintga persuna che intimescha intenziunadamain e publicamain da refusar servetschs u mesiras ordinadas uffizialmain. 
^2 Cun ina multa vegn chastiada mintga persuna ch' agescha per negligientscha tenor l' alinea 1. 
^3 Cun in arrest u cun ina multa vegn chastiada: 
a. mintga persuna obligada da far servetsch da protecziun che refusa intenziunadamain da surpigliar incumbensas e funcziuns ordinadas en il rom da la protecziun civila; 
b. mintga persuna obligada da far servetsch da protecziun che n' obedescha intenziunadamain betg ad ordinaziuns uffizialas; 
c. mintga persuna che na resguarda intenziunadamain betg ordinaziuns e directivas da cumportament colliadas cun in alarm; 
d. mintga persuna che fa abus intenziunadamain dal simbol internaziunal da la protecziun civila u da la carta d' identitad per il persunal da la protecziun civila. 
^4 Cun ina multa fin a 5000 francs vegn chastiada mintga persuna ch' agescha per negligientscha tenor l' alinea 3. 
^5 Sche la culpa e las consequenzas dal malfatg èn pitschnas, pon las autoritads cumpetentas desister da denunziar la persuna u d' instradar ina procedura penala. Ella po admonir la persuna pertutgada. 
^6 La persecuziun penala e pretensiuns da dretg civil tenor autras leschas restan resalvadas. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 69
Art. 69 Cuntravenziuns cunter decrets executivs 
^1 Cun ina multa vegn chastiada mintga persuna che cuntrafa intenziunadamain als decrets relaschads da questa lescha, tar ils quals la smanatscha d' in chastì vegn exprimida en questa lescha en cas da cuntravenziuns. En cas gravants u tar malfatgs repetids po vegnir decretada ina multa da maximalmain 20 000 francs. 
^2 Cun ina multa da maximalmain 5000 francs vegn chastiada mintga persuna ch' agescha per negligientscha. 
^3 Sche la culpa e las consequenzas dal malfatg èn pitschnas, pon las autoritads cumpetentas desister da denunziar la persuna u d' instradar ina procedura penala. Ella po admonir la persuna pertutgada. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 70
Art. 70 Persecuziun penala 
^1 La persecuziun ed il giudicament dals acts che vegnan smanatschads en questa lescha cun in chasti èn chaussa dals chantuns. 
^2 ... 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 71
Art. 71 
^1 La Confederaziun porta ils custs per: 
a. la recrutaziun da las persunas obligadas da far servetsch da protecziun; 
b. l' instrucziun ch' ella sto far sin basa da questa lescha e l' infrastructura d' instrucziun ch' è necessaria per quai; 
c. acziuns da las persunas obligadas da far servetsch da protecziun en cas da clamada tras il Cussegl federal; 
d. las atgnas expensas per ils secturs tenor l' artitgel 7; 
e. las atgnas expensas per la perscrutaziun ed il svilup; 
f. las mesiras tenor l' artitgel 43; 
g. il rinforz da la protecziun civila areguard conflicts armads; 
h. acziuns en cas da conflicts armads. 
^2 Ella porta ils custs supplementars renconuschids per la construcziun, l' equipament, la renovaziun, la midada d' utilisaziun e tar in' aboliziun er per la deconstrucziun necessaria dals sistems tecnics da refugis. Sche l' aboliziun d' in post da sanitad u d' in ospital protegì ha per consequenza ch' il dumber minimal da plazzas per pazients vegn surpassà, na surpiglia la Confederaziun betg quests custs. 
2^bis Ella porta ils custs supplementars per la construcziun e la renovaziun d' implants da protecziun per bains culturals dals archivs chantunals e da las collecziuns d' impurtanza naziunala ed ella porta er ils custs per l' equipament d' implants da protecziun per bains culturals dals archivs chantunals. 
^3 Ella paja ina contribuziun pauschala annuala per garantir la prontezza per il diever dals refugis per il cas da conflicts armads. 
^4 Ella po sustegnair finanzialmain acziuns d' organisaziuns publicas u privatas sin il champ da protecziun civila. 
^5 Ella na sa participescha betg: 
a. als custs per l' acquist da terren sco er a las indemnisaziuns per il diever da terren public e privat; 
b. a taxas chantunalas e communalas; 
c. als custs per il mantegniment regular dals refugis. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 72
Art. 72 Elavuraziun da datas 
^1 Per ademplir sias incumbensas tenor questa lescha po l' UFPP elavurar las datas da las persunas obligadas da far servetsch da protecziun civila en il sistem d' infurmaziun central da la protecziun civila. En quest connex po el elavurar las suandantas datas da persunas ch' èn spezialmain degnas da vegnir protegidas sco er ils suandants profils da la persunalitad: 
a. datas davart la sanadad; 
1^bis Per realisar sias scolaziuns elavurescha el las datas da persunas dals participants en in sistem per la gestiun d' occurrenzas. En quest connex po el elavurar las suandantas datas da persunas ch' èn spezialmain degnas da vegnir protegidas sco er ils suandants profils da la persunalitad: 
a. datas davart la sanadad; 
b. profils da la persunalitad per decider davart il potenzial per funcziuns da cader u da spezialists. 
^2 Ils chantuns dastgan elavurar las datas da las persunas obligadas da far servetsch da protecziun civila, uschenavant che quai è necessari per ademplir lur incumbensas tenor questa lescha. En spezial dastgan els elavurar las datas sanitaras da las persunas obligadas da far servetsch ch' èn necessarias per giuditgar lur abilitad da far servetsch da protecziun civila. 
^3 Las datas tenor l' alinea 2 ston vegnir stizzadas il pli tard in onn suenter che la persuna è vegnida relaschada or da l' obligaziun da far servetsch da protecziun civila. 
^4 Tras ina procedura d' invista ha l' UFPP access a las datas da las persunas obligadas da far servetsch da protecziun civila en il sistem d' infurmaziun dal persunal da l' armada. 
^5 L' UFPP ed ils chantuns han il dretg d' utilisar sistematicamain il numer d' AVS per gestir lur controllas. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 73
Art. 73 Communicaziun da datas 
^1 Ils uffizis da controlla dals chantuns communitgeschan a l' UFPP las datas da las persunas ch' èn obligadas da far servetsch da protecziun, tant enavant ch' ellas èn necessarias per accumplir las incumbensas da questa lescha. 
^2 Ultra da quai communitgeschan els las datas a l' Assicuranza militara che las dovra per accumplir sias incumbensas tenor la LAM. 
2^bis L' UFPP po metter a disposiziun als posts dals chantuns ch' èn responsabels per la scolaziun las evaluaziuns dal potenzial da cader e spezialists da las persunas ch' han participà a las scolaziuns da la Confederaziun. 
^3 El po communitgar u render accessiblas las datas dal sistem d' infurmaziun central da la protecziun civila als posts federals e chantunals ch' èn responsabels per la protecziun civila. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 73a
Art. 73a 
^1 L' UFPP dastga far prestaziun commerzialas per terzs, sche questas prestaziuns: 
a. han in stretg connex cun las incumbensas principalas da l' uffizi; 
b. na pericliteschan betg cha las incumbensas principalas vegnian ademplidas; 
c. na dovran naginas capacitads persunalas u materialas supplementaras. 
^2 Prestaziuns commerzialas èn mo permessas a basa d' ina calculaziun dals custs e da las prestaziun e per pretschs che cuvran almain da tut ils custs. Il Departament federal da defensiun, protecziun da la populaziun e sport po lubir excepziuns, sche quellas na concurrenzeschan betg l' economia privata. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 74
Art. 74 Surveglianza 
Il Cussegl federal ha la surveglianza. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 75
Art. 75 Disposiziuns executivas 
^1 Il Cussegl federal decretescha las disposiziuns executivas. 
^2 El po surdar a l' uffizi federal ch' è responsabel per la protecziun civila cumpetenzas legislativas. 
1. Lescha federala dals 17 da zercladur 1994 davart la protecziun civila; 2. Lescha federala dals 4 d' october 1963 davart mesiras architectonicas en la protecziun civila. 
Lescha federala dals 4 d’october 2002 davart la protecziun da la populaziun e la protecziun civila (LPPC): Art. 77
Art. 77 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal decida davart l' entrada en vigur. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Titel
672.4 
Lescha federala davart l' imposiziun internaziunala da taglias a la funtauna 
( LITF) 
dals 15 da zercladur 2012 ( stadi dal 20. da december 2012) 
L' Assamblea federala da la Confederaziun svizra, sa basond sin l' artitgel 173 alinea 2 da la Constituziun federala, suenter avair gì invista da la missiva dal Cussegl federal dals 18 d' avrigl 2012, concluda: 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 1
Art. 1 Object 
^1 Questa lescha regla la realisaziun da cunvegnas davart la collavuraziun en il sectur fiscal, cunzunt: 
a. la regularisaziun fiscala da valurs da facultad tar cassas svizras; 
b. l' incassament d' ina taglia indemnisanta sin entradas da chapital e l' annunzia da questas entradas da chapital; 
c. l' incassament d' ina taglia indemnisanta en cas d' ierta e l' annunzia da quests cas d' ierta; 
d. la garanzia da l' intent da la cunvegna; 
e. ils chastis per cuntravenziuns cunter la cunvegna applitgabla e cunter questa lescha; 
f. las proceduras. 
^2 Ella vala per las cunvegnas tenor l' agiunta. La Svizra po far cunvegnas cun tut ils pajais, cunzunt cun pajais, cun ils quals ella ha fatg ina cunvegna davart la protecziun da las investiziuns. 
^3 Resalvadas restan las disposiziuns divergentas da la cunvegna applitgabla en il cas singul. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 2
Art. 2 Noziuns 
^1 En questa lescha signifitgeschan las suandantas noziuns il sequent: 
a. entradas da chapital: retgavs e gudogns da chapital che derivan da la facultad da chapital movibla e ch' èn suttamess a la taglia tenor la cunvegna applitgabla; 
b. stadi partenari: stadi cun il qual la Svizra ha fatg ina cunvegna; 
c. pajament unic: ina da las duas opziuns per regularisar fiscalmain ina relaziun commerziala cun ina cassa svizra, che consista d' in pajament unic d' in import da taglia pauschal; 
d. part contractanta: persuna ch' è titulara d' in conto u d' in deposit tar ina cassa svizra, en relaziun cun valurs da facultad suttamessas a la cunvegna applitgabla, da las qualas ina persuna pertutgada ha effectivamain il dretg d' utilisaziun; 
e. persuna autorisada: persuna che ha tenor la cunvegna applitgabla il dretg da tscherner en cas d' ierta tranter la taglia indemnisanta e l' annunzia, u persuna ch' è autorisada da represchentar questa persuna tenor la lescha u sin basa d' in contract; 
f. pajament d' indemnisaziuns: import che vegn incassà tenor la cunvegna applitgabla supplementarmain a la retenziun da taglia tenor la Cunvegna davart l' imposiziun dals tschains Svizra-CE ( Cunvegna davart l' imposiziun dals tschains). 
^2 Las noziuns duvradas en questa lescha èn d' interpretar tenor il senn da la cunvegna applitgabla en il singul cas. Quai pertutga cunzunt las suandantas noziuns: 
a. cassa svizra; 
b. persuna pertutgada; 
c. di da referenza; 
d. autoritad cumpetenta; 
e. valurs da facultad; 
f. conto u deposit. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 3
Art. 3 Annunzia ed annullaziun sco cassa svizra 
^1 Mintga cassa svizra ch' è definida sco tala tenor ina cunvegna e ch' administrescha valurs da facultad d' ina persuna pertutgada, sto s' annunziar da sasezza tar l' Administraziun federala da taglia ( AFT). 
^2 Cun l' annunzia sto la cassa svizra inditgar: 
a. ses num ( sia firma) e sia sedia u ses domicil; sch' i sa tracta d' ina persuna giuridica u d' ina societad senza persunalitad giuridica cun sedia statutara a l' exteriur u d' ina interpresa singula cun domicil a l' exteriur: il num ( la firma), il lieu da la sedia principala e l' adressa da la direcziun en Svizra; 
b. il gener da sia activitad; 
c. la data ch' ella ha cumenzà sia activitad. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 4
Art. 4 Pajaments unics 
^1 Las cassas svizras incasseschan ils pajaments unics tenor la cunvegna applitgabla. 
^2 Per ina persuna pertutgada ch' è entrada en ina relaziun commerziala cun ina cassa svizra tranter il di da referenza 2 ed il di da referenza 3 e che ha tschernì l' opziun « pajament unic» tar questa nova cassa, incassescha questa cassa il pajament unic tenor la cunvegna applitgabla il pli baud il di da referenza 4, dentant il pli tard 12 mais suenter il di da referenza 3. Sche l' anteriura cassa na furnescha betg las infurmaziuns necessarias entaifer 12 mais suenter il di da referenza 3 e sche la persuna pertutgada u in' autra part contractanta n' ha betg purtà plant civil cunter sia anteriura cassa, tracta la nova cassa svizra la persuna pertutgada sco sch' ella n' avess betg ademplì sias obligaziuns. 
^3 La persuna pertutgada u in' autra part contractanta po declerar en scrit a la cassa svizra entaifer 30 dis suenter la consegna ch' ella na saja betg d' accord cun sia attestaziun dal pajament unic. La cassa svizra sa stenta da chattar ina soluziun consensuala cun la persuna pertutgada u cun l' autra part contractanta tenor la cunvegna applitgabla. Entaifer 60 dis suenter la consegna da questa decleraziun en scrit emetta la cassa svizra ina nova attestaziun u conferma la valaivladad da l' emprima attestaziun. 
^4 In' attestaziun vala sco approvada, nun che la persuna pertutgada u in' autra part contractanta pretendia en scrit entaifer 30 dis suenter la consegna da la nova attestaziun u da la conferma da la valaivladad da l' emprima attestaziun che la AFT relaschia ina disposiziun. Cunter questa disposiziun poi vegnir fatg recurs tenor las disposiziuns generalas da la giurisdicziun federala. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 5
Art. 5 Transferiment a la AFT 
^1 Las cassas svizras transfereschan a la AFT ils pajaments unics incassads entaifer ils termins fixads en la cunvegna applitgabla. 
^2 Ellas consegnan il rendaquint final a la AFT il pli tard 14 mais suenter il di da referenza 3. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 6
Art. 6 Annunzia 
^1 Sch' igl è avant maun in' autorisaziun explicita da la persuna pertutgada u da l' autra part contractanta, transmetta la cassa svizra a la AFT las infurmaziuns definidas en la cunvegna applitgabla entaifer ils termins fixads en la cunvegna. 
^2 L' annunzia vegn fatga senza autorisaziun, sche la cunvegna applitgabla prevesa quai. 
^3 Per ina persuna pertutgada ch' è entrada en ina relaziun commerziala cun ina cassa svizra tranter il di da referenza 2 ed il di da referenza 3 e che ha tschernì l' opziun « annunzia» tar questa nova cassa, transmetta la cassa svizra las infurmaziuns tenor la cunvegna applitgabla il pli baud il di da referenza 4, dentant il pli tard 12 mais suenter il di da referenza 3. Sche l' anteriura cassa na furnescha betg las infurmaziuns necessarias entaifer 12 mais suenter il di da referenza 3 e sche la persuna pertutgada u in' autra part contractanta n' ha betg purtà plant civil cunter sia anteriura cassa, tracta la nova cassa svizra la persuna pertutgada sco sch' ella n' avess betg ademplì sias obligaziuns. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 7
Art. 7 Transferiment e transmissiun als stadis partenaris 
La AFT transferescha ils pajaments unics retschavids e transmetta las annunzias a las autoritads cumpetentas dals stadis partenaris entaifer ils termins fixads en la cunvegna applitgabla. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 8
Art. 8 Scadenza 
^1 Il dretg sin transferiment dal pajament unic u sin transmissiun da l' annunzia envers la cassa svizra scada 5 onns suenter la fin da l' onn chalendar ch' il pajament stueva vegnir transferì u l' annunzia vegnir transmessa. 
^2 La perioda da scadenza vegn interrutta tras mintga act uffizial che vegn rendì enconuschent ad ina cassa svizra e che ha l' intenziun da far valair il pajament unic u l' annunzia. Tras l' interrupziun cumenza la perioda da scadenza da nov. 
^3 La scadenza entra en vigur il pli tard 15 onns suenter la fin da l' onn chalendar ch' il pajament stueva vegnir transferì u che l' annunzia stueva vegnir transmessa. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 9
Art. 9 Identificaziun posteriura d' ina persuna pertutgada 
^1 Sch' ina persuna pertutgada vegn identifitgada posteriuramain tras la cassa svizra, sto la cassa svizra infurmar immediatamain en scrit questa persuna u l' autra part contractanta. 
^2 Tenor la cunvegna applitgabla po la persuna pertutgada u l' autra part contractanta dumandar en scrit la AFT la regularisaziun fiscala da las valurs da facultad da la persuna pertutgada entaifer 3 mais suenter la consegna da l' annunzia. 
^3 La dumonda sto inditgar: 
a. l' opziun tschernida per la regularisaziun fiscala tenor la cunvegna; 
b. la disponibladad da las infurmaziuns necessarias per realisar la regularisaziun fiscala. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 10
Art. 10 Obligaziuns da cooperaziun da vart da las cassas svizras 
Sche l' autoritad cumpetenta dal stadi partenari ha fatg ina dumonda correspundenta a la AFT, è la cassa svizra obligada: 
a. da cooperar a la controlla da l' autenticitad d' ina attestaziun; 
b. da furnir a la AFT ulteriuras indicaziuns per identifitgar ina persuna pertutgada ch' è vegnida annunziada a l' autoritad cumpetenta dal stadi partenari. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 11
Art. 11 Restituziun da la provisiun d' incassament 
^1 Sche la persuna pertutgada ha cuntanschì che l' autoritad cumpetenta dal stadi partenari restituescha in pajament unic incassà nungiustifitgadamain, ha ella il dretg da far restituir la AFT la provisiun d' incassament deducida, sch' ina tala era vegnida concludida cun il stadi partenari e sche l' autoritad cumpetenta dal stadi partenari na l' ha betg gia pajada a la persuna pertutgada. 
^2 La dumonda da restituir la provisiun d' incassament sto vegnir inoltrada en scrit a la AFT entaifer 6 mais suenter la decisiun da restituziun dal stadi partenari. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 12
Art. 12 Princips 
^1 Las cassas svizras incasseschan ina taglia indemnisanta sin entradas da chapital tenor la cunvegna applitgabla. 
^2 Ellas blocheschan las valurs da facultad d' ina persuna pertutgada, uschespert ch' ellas survegnan enconuschientscha da sia mort, ed incasseschan ina taglia indemnisanta tenor la cunvegna applitgabla. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 13
Art. 13 Bloccada en cas d' ierta 
^1 La persuna autorisada u in' autra persuna che ha in interess degn da vegnir protegì po declerar en scrit a la cassa svizra ch' ella na saja betg d' accord cun la bloccada. La cassa svizra sa stenta da chattar ina soluziun consensuala cun la persuna autorisada u cun l' autra persuna contractanta tenor la cunvegna applitgabla. Entaifer 60 dis suenter la consegna da questa decleraziun en scrit conferma la cassa svizra en scrit a la persuna autorisada u a l' autra persuna contractanta la bloccada da las valurs da facultad u l' infurmescha davart l' aboliziun da la bloccada. 
^2 La persuna autorisada u l' autra persuna contractanta po pretender en scrit entaifer 30 dis suenter la consegna da la conferma da la bloccada da las valurs da facultad che la AFT relaschia ina disposiziun. Cunter questa disposiziun poi vegnir fatg recurs tenor las disposiziuns generalas da la giurisdicziun federala. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 14
Art. 14 Incassament da la taglia 
^1 La persuna pertutgada, la persuna autorisada u l' autra part contractanta po declerar en scrit a la cassa svizra entaifer 30 dis suenter la consegna ch' ella na saja betg d' accord cun l' attestaziun relevanta davart la taglia indemnisanta. La cassa svizra sa stenta da chattar ina soluziun consensuala cun la persuna pertutgada, cun la persuna autorisada u cun l' autra part contractanta tenor la cunvegna applitgabla. Entaifer 60 dis suenter la consegna da questa decleraziun en scrit emetta la cassa svizra ina nova attestaziun u conferma la valaivladad da l' emprima attestaziun. 
^2 Ina attestaziun vala sco approvada, nun che la persuna pertutgada, la persuna autorisada u l' autra part contractanta pretendia en scrit entaifer 30 dis suenter la consegna da la nova attestaziun u da la conferma da la valaivladad da l' emprima attestaziun che la AFT relaschia ina disposiziun. Cunter questa disposiziun poi vegnir fatg recurs tenor las disposiziuns generalas da la giurisdicziun federala. 
^3 La cassa svizra po rectifitgar entaifer 5 onns ina taglia incassada nungiustifitgadamain, sch' igl è garantì ch' i n' è vegnida u na vegn dumandada nagina imputaziun u restituziun en il stadi partenari per las entradas da chapital correspundentas u per il cas d' ierta correspundent. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 15
Art. 15 Transferiment a la AFT 
^1 Las cassas svizras transfereschan mintgamai la taglia incassada sin entradas da chapital a la AFT entaifer 30 dis suenter la fin d' in quartal. 
^2 A chaschun dal transferiment inditgeschan ellas, co ch' ils imports èn d' attribuir a las differentas categorias d' entradas da chapital tenor la cunvegna applitgabla. 
^3 Ellas transfereschan a la AFT la taglia incassada en il cas d' ierta entaifer ils termins fixads en la cunvegna applitgabla. A medem temp transmettan ellas a la AFT las infurmaziuns previsas en la cunvegna applitgabla. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 16
Art. 16 Annunzia 
^1 Sch' igl è avant maun in' autorisaziun explicita da la persuna pertutgada, da la persuna autorisada u da l' autra part contractanta, transmetta la cassa svizra a la AFT las infurmaziuns definidas en la cunvegna applitgabla entaifer ils termins fixads en la cunvegna. 
^2 L' annunzia vegn fatga senza autorisaziun, sche la cunvegna applitgabla prevesa quai. 
^3 In' autorisaziun d' annunziar entradas da chapital po vegnir revocada tras: 
a. la persuna pertutgada u ses successurs legals; 
b. l' autra part contractanta u ses successurs legals. 
^4 L' autorisaziun resta valaivla, fin che la cassa svizra survegn ina revocaziun explicita. La revocaziun è mo valaivla, sche la persuna revocanta garantescha envers la cassa svizra la taglia debitada empè da l' annunzia. 
^5 In' autorisaziun d' annunzia è irrevocabla en il cas d' ierta. 
^6 La cassa svizra po revocar in' annunzia fin a la scadenza dal termin fixà en la cunvegna applitgabla per la transmissiun da l' annunzia a la AFT. Sch' ina taglia sto vegnir incassada en quest cas, sto la cassa svizra transferir questa taglia immediatamain a la AFT. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 17
Art. 17 Transferiment e transmissiun als stadis partenaris 
La AFT transferescha la taglia retschavida e transmetta las annunzias sco er las ulteriuras infurmaziuns previsas en la cunvegna applitgabla a las autoritads cumpetentas dals stadis partenaris entaifer ils termins fixads en questa cunvegna. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 18
Art. 18 Scadenza 
^1 Il dretg sin transferiment da la taglia u sin transmissiun da l' annunzia envers la cassa svizra scada 5 onns suenter la fin da l' onn chalendar che la taglia stueva vegnir transferida u l' annunzia vegnir transmessa. 
^2 La perioda da scadenza vegn interrutta tras mintga act uffizial che vegn rendì enconuschent ad ina cassa svizra e che ha l' intenziun da far valair la taglia u l' annunzia. Tras l' interrupziun cumenza la perioda da scadenza da nov. 
^3 La scadenza entra en vigur il pli tard 15 onns suenter la fin da l' onn chalendar che la taglia stueva vegnir transferida u l' annunzia vegnir transmessa. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 20
Art. 20 
^1 Sche la cunvegna applitgabla prevesa in pajament d' indemnisaziuns, deducescha la cassa svizra in pajament d' indemnisaziuns da la basa da calculaziun per la retenziun da taglia tenor la Cunvegna davart l' imposiziun dals tschains. Quest pajament correspunda a la differenza tranter la tariffa da taglia previsa en la cunvegna e la tariffa da taglia da la retenziun da taglia. 
^2 Il pajament d' indemnisaziuns vegn calculà e deducì en francs. Sch' ils tschains vegnan pajads en valuta estra, vegnan els convertids en francs per il curs dal di dal rendaquint cun il client. 
^3 Las cassas svizras transfereschan annualmain a la AFT ils pajaments d' indemnisaziuns pajads fin il pli tard ils 31 da mars da l' onn che suonda il pajament dals tschains. 
^4 La AFT transferescha annualmain a las autoritads cumpetentas dals stadis partenaris ils pajaments d' indemnisaziuns retschavids fin il pli tard 6 mais suenter la fin da l' onn fiscal svizzer. 
^5 Ils artitgels 14 e 18 èn applitgabels tenor il senn. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 21
Art. 21 Organisaziun e procedura 
^1 Uschenavant che questa lescha na dispona betg autramain, procura la AFT che las prescripziuns da las cunvegnas e da questa lescha vegnian applitgadas correctamain. 
^2 Ella decretescha tut las disposiziuns e prenda tut las decisiuns ch' èn necessarias per applitgar questas prescripziuns. 
^3 Ella po prescriver da duvrar formulars spezials sin palpiri u en furma electronica e po formular directivas. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 22
Art. 22 Statistica 
^1 La AFT maina statisticas, sche quai è necessari per ademplir sias incumbensas legalas. 
^2 Ella publitgescha ina resumaziun da las statisticas. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 23
Art. 23 Obligaziun d' infurmar 
Las cassas svizras ston infurmar la AFT davart tut ils fatgs ch' èn relevants per realisar las cunvegnas e questa lescha. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 24
Art. 24 Tschains da retard 
^1 Sin pajaments unics, sin taglias indemnisantas e sin pajaments d' indemnisaziuns ch' èn vegnids transferids a la AFT cun retard è debità - senza admoniziun - in tschains da retard a partir da la scadenza dals termins fixads en questa lescha fin a la data da l' entrada da las summas. 
^2 Il Departament federal da finanzas ( DFF) fixescha la tariffa dal tschains. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 25
Art. 25 
^1 La cassa svizra ha il dretg sin restituziun da la taglia anticipada areguard entradas da chapital, da las qualas ina taglia indemnisanta è vegnida deducida tenor la cunvegna applitgabla. Resalvada resta la taglia anticipada betg restituibla ( taglia residuala) tenor la cunvegna davart l' imposiziun dubla da taglia tranter la Svizra ed il stadi da domicil da la persuna pertutgada. La cassa svizra pretenda enavos da la AFT la taglia anticipada en agen num ed a quint da la persuna pertutgada. Ella na dastga emetter nagina attestaziun davart la deducziun da la taglia anticipada per la persuna pertutgada. 
^2 La cassa svizra po pretender enavos mensilmain da la AFT la taglia anticipada suenter la fin dal mais chalendar che la pretensiun da taglia anticipada è resultada. 
^3 La AFT po prevair termins da rendaquint pli curts per la restituziun da la taglia anticipada. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 26
Art. 26 Prestaziun dal pajament anticipà 
^1 Sche la cunvegna applitgabla prevesa in pajament anticipà, procuran las cassas svizras ch' i vegnia fundada ina societad da transacziun che surpiglia ils dretgs e las obligaziuns administrativas da las cassas svizras en connex cun la prestaziun dal pajament anticipà. 
^2 Cun resalva da l' alinea 3 na sto la societad da transacziun betg star buna per obligaziuns che resultan da la cunvegna applitgabla e da questa part da la lescha. Ella sto infurmar la AFT davart tut ils fatgs ch' èn relevants per realisar questa part da la lescha. 
^3 Il Cussegl federal fixescha il termin ch' il pajament anticipà sto vegnir prestà a la AFT. Plinavant fixescha el il termin, entaifer il qual la societad da transacziun sto dar in consentiment da credit irrevocabel envers la AFT. Sche l' import dal consentiment da credit irrevocabel è pli pitschen che l' import fixà en la cunvegna applitgabla, sto la societad da transacziun communitgar a la AFT entaifer quest termin, cun tge summa che tge cassas svizras sa participeschan al pajament anticipà. 
^4 Sche l' import previs en la cunvegna applitgabla n' è betg vegnì pajà dal tuttafatg il di da scadenza fixà dal Cussegl federal, decretescha la AFT las disposiziuns da pajament necessarias per pudair prestar il pajament anticipà entaifer il termin fixà. 
^5 La AFT decretescha disposiziuns da pajament envers cassas svizras cun quotas da passa 0, 5 pertschient da la retenziun da taglia incassada areguard il stadi partenari tenor la Cunvegna davart l' imposiziun dals tschains. Decisiva è la quota sin basa da las ultimas indicaziuns statisticas che las cassas han furnì a la AFT avant la suttascripziun da la cunvegna applitgabla. L' import dal pajament anticipà vegn repartì sin questas cassas a norma da lur quota. 
^6 La AFT na decretescha naginas disposiziuns da pajament envers quellas cassas che sa participeschan a la societad da transacziun, sche l' import pajà da la societad da transacziun cuvra dal tuttafatg la summa da las contribuziuns al pajament anticipà che tutgan a questas cassas. Cas cuntrari deducescha la AFT da la disposiziun da pajament la contribuziun ch' ina cassa ha gia pajà, uschenavant che la AFT ha infurmaziuns fidaivlas davart il pajament da la contribuziun. 
^7 La AFT transferescha a las cassas svizras u a la societad da transacziun tenor lur quota al pajament anticipà l' import dals pajaments unics ch' èn vegnids cumpensads cun il pajament anticipà. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 27
Art. 27 Garanzias e prescripziuns da procedura 
^1 Er sch' il pajament anticipà na sto betg anc vegnir prestà, po la AFT dumandar garanzias per il pajament anticipà u per parts da tal, en cas che la prestaziun para dad esser periclitada. En la disposiziun da garanzia inditgescha ella la summa da las garanzias ed il post che retschaiva las garanzias. 
^2 Il post che retschaiva las garanzias è mo autorisà da las consegnar, sch' ina disposiziun cun vigur legala ordinescha quai u sche la cassa svizra pertutgada e la AFT conferman quai cuminaivlamain en ina decleraziun correspundenta en scrit. 
^3 Cunter las disposiziuns da garanzia da la AFT poi vegnir fatg recurs tar il Tribunal administrativ federal. Il recurs n' ha betg in effect suspensiv. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 28
Art. 28 Perdita 
^1 Sch' il pajament anticipà prestà na po betg vegnir cumpensà dal tuttafatg cun pajaments unics, decretescha la AFT las disposiziuns da pajament necessarias. Quellas sa drizzan a cassas svizras cun quotas da passa 0, 01 pertschient da la retenziun da taglia incassada areguard il stadi partenari tenor la cunvegna davart l' imposiziun dals tschains. Decisiva è la quota sin basa da las ultimas indicaziuns statisticas che las cassas han furnì a la AFT avant la suttascripziun da la cunvegna applitgabla. 
^2 L' import dal pajament anticipà betg cumpensà vegn repartì sin questas cassas tenor lur quota. Sch' ina cassa ha prestà ina contribuziun al pajament anticipà, vegn la differenza tranter questa contribuziun ed ils imports transferids tenor l' artitgel 26 alinea 7 deducida da questa quota. 
^3 La AFT transferescha ils imports incassads a las cassas da maniera che quellas surpiglian la perdita tenor lur quota tenor l' alinea 1. 
^4 L' artitgel 38 è applitgabel tenor il senn. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 29
Art. 29 Autoritad svizra cumpetenta 
Las incumbensas che resultan da la cunvegna en connex cun valurs da facultad transferidas or da la Svizra vegnan ademplidas dal SFI. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 30
Art. 30 Retschertga statistica concernent ils stadis da destinaziun 
^1 Sche la cunvegna applitgabla prevesa d' infurmar il stadi partenari davart stadis u territoris da destinaziun, en ils quals èn vegnidas transferidas valurs da facultad, furneschan las cassas svizras il pli tard 9 mais suenter il di da referenza 3 las suandantas indicaziuns statisticas al SFI: 
a. il dumber da persunas pertutgadas che han annullà lur conto u lur deposit tranter la suttascripziun da la cunvegna applitgabla ed il di da referenza 3, repartì tenor stadi u territori da destinaziun, en il qual las valurs da facultad èn vegnidas transferidas; 
b. il volumen da las facultads ch' èn vegnidas transferidas da persunas pertutgadas che han annullà lur conto u lur deposit tranter la suttascripziun da la cunvegna applitgabla ed il di da referenza 3, repartì tenor stadi u territori da destinaziun, en il qual las valurs da facultad èn vegnidas transferidas. 
^2 Sch' ina persuna pertutgada transferescha en differents stadis u territoris sias valurs da facultad ch' èn cudeschadas il mument da la suttascripziun sin il conto u sin il deposit: 
a. vegn ella attribuida - en il rom da la dumbraziun da las persunas pertutgadas - al stadi u al territori, en il qual ella ha transferì l' import il pli grond; 
b. vegnan repartidas las valurs da facultad transferidas - en il rom da la dumbraziun dals volumens - sin ils stadis e territoris, en ils quals ellas èn vegnidas transferidas. 
^3 Las cassas svizras elavuran las indicaziuns statisticas sin basa da la valitaziun da las valurs da facultad il di da referenza 2. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 31
Art. 31 Dumonda d' infurmaziun 
^1 Las dumondas d' in stadi partenari ston vegnir tschentadas en scrit en ina lingua uffiziala svizra u en englais e cuntegnair las indicaziuns previsas en la cunvegna applitgabla. 
^2 Sche questas premissas n' èn betg ademplidas, annunzia la AFT quai en scrit a l' autoritad cumpetenta dal stadi partenari e la dat la pussaivladad da cumplettar en scrit sia dumonda. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 32
Art. 32 Procuraziun d' infurmaziuns 
^1 La AFT dumonda las bancas e las autras cassas svizras annunziadas tar la AFT da consegnar las infurmaziuns previsas en la cunvegna applitgabla. Ella fixescha in termin. 
^2 Las bancas e las autras cassas svizras annunziadas tar la AFT ston communitgar a la AFT, sche la persuna numnada en la dumonda ha il dretg d' utilisaziun d' in conto u d' in deposit. Ellas ston consegnar tut las infurmaziuns relevantas ch' èn en lur possess u sut lur controlla. 
^3 L' autoritad cumpetenta dal stadi partenari n' ha nagin dretg da prender invista da las actas u dad esser preschenta als acts processuals en Svizra. Cunzunt na dastga ella betg far suletta controllas al lieu tar las bancas e tar autras cassas svizras annunziadas tar la AFT. 
^4 Ils custs da la procuraziun d' infurmaziuns na vegnan betg restituids. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 33
Art. 33 Infurmaziun da las persunas autorisadas da far recurs 
Sche l' existenza d' in conto u d' in deposit sto vegnir annunziada tenor la cunvegna applitgabla, infurmescha la AFT davart la dumonda la persuna numnada en la dumonda ed ulteriuras persunas, da las qualas la AFT sto supponer sin basa da las actas ch' ellas sajan autorisadas da far recurs tenor l' artitgel 48 da la Lescha federala dals 20 da december 1968 davart la procedura administrativa ( LFPA). 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 34
Art. 34 Datas davart la fixaziun dal dumber da dumondas 
^1 La AFT maina statisticas, sche quai è necessari per ademplir sias incumbensas legalas en connex cun la garanzia da l' intent da la cunvegna. 
^2 I n' exista nagin dretg d' access a questas infurmaziuns. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 35
Art. 35 Dretg da procedura applitgabel 
Uschenavant che las disposiziuns da questa part da la lescha na disponan betg autramain, è applitgabla tenor il senn la legislaziun davart l' agid uffizial en dumondas da taglia. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 36
Art. 36 Controlla 
^1 La AFT controllescha che las cassas svizras adempleschian las obligaziuns en connex cun la realisaziun da las cunvegnas. 
^2 Per sclerir ils fatgs po ella: 
a. controllar al lieu ils cudeschs da fatschenta, las quittanzas ed auters documents da la cassa svizra u pretender che tals vegnian consegnads; 
b. dumandar infurmaziuns a bucca ed en scrit; 
c. citar represchentants da la cassa svizra ad interrogaziuns. 
^3 Sch' ella constatescha che la cassa svizra n' ha betg ademplì sias obligaziuns u ha ademplì ellas manglusamain, ha la cassa la pussaivladad da prender posiziun davart las mancanzas constatadas. 
^4 Sche la cassa svizra e la AFT na chattan betg ina soluziun consensuala, decretescha la AFT ina disposiziun. 
^5 Sin dumonda decretescha la AFT ina disposiziun da constataziun davart: 
a. la qualitad da la cassa; 
b. las basas da calculaziun per ils pajaments unics, per la taglia indemnisanta u per il pajament d' indemnisaziuns; 
c. il cuntegn da las annunzias tenor l' artitgel 6 u 16; 
d. il cuntegn da las attestaziuns. 
^6 La AFT elavura annualmain in rapport davart ils resultats ils pli impurtants da las controllas fatgas l' onn precedent. Il rapport sto vegnir redigì uschia ch' i n' èn pussaivlas naginas conclusiuns a singulas cassas svizras. Il SFI transmetta il rapport a l' autoritad cumpetenta dal stadi partenari e publitgescha ina resumaziun dal rapport. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 37
Art. 37 Dretg da procedura applitgabel 
Uschenavant che questa lescha na dispona betg autramain, è applitgabla la LFPA. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 38
Art. 38 Meds legals 
^1 Cunter las disposiziuns da la AFT tenor questa part po vegnir inoltrada ina protesta en scrit entaifer 30 dis dapi la communicaziun. 
^2 La protesta sto cuntegnair las propostas ed inditgar ils fatgs che motiveschan la protesta. 
^3 Sche la protesta è vegnida inoltrada valaivlamain, controllescha la AFT la disposiziun senza esser liada vi da las propostas fatgas e relascha ina decisiun da protesta motivada. 
^4 Cunter la decisiun da protesta da la AFT poi vegnir fatg recurs tenor las disposiziuns generalas da la giurisdicziun federala. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 39
Art. 39 Obligaziun da mantegnair il secret 
^1 Tgi che ha l' incumbensa da realisar las disposiziuns da las cunvegnas e da questa lescha u tgi che vegn engaschà per realisar talas, sto tegnair secret las percepziuns ch' el fa exequind questa activitad e refusar da dar invista d' actas uffizialas envers auters uffizis ed envers persunas privatas. 
^2 La AFT n' è betg obligada da mantegnair il secret: 
a. en cas d' annunzias als stadis partenaris; 
b. dond infurmaziuns en il rom da la garanzia da l' intent da la cunvegna. 
^3 Plinavant na vala l' obligaziun da mantegnair il secret betg: 
a. envers ils organs da la giurisdicziun e da l' administraziun ch' èn vegnids autorisads dal DFF en il cas singul da dumandar infurmaziuns uffizialas tar las autoritads ch' èn incumbensadas da realisar questa lescha; 
b. en cas ch' i vegnan constatadas cuntravenziuns cunter leschas administrativas federalas u chantunalas u cunter il Cudesch penal svizzer ( CP), sch' il DFF dat l' autorisaziun da far ina denunzia; 
c. uschenavant ch' il dretg federal cuntegna ina basa legala respectiva. 
^4 Constataziuns davart terzas persunas che vegnan fatgas d' ina cassa svizra a chaschun d' ina controlla tenor l' artitgel 36 alinea 2 dastgan vegnir duvradas mo per realisar la cunvegna applitgabla. 
^5 Il secret bancar ed auters secrets da fatschenta e professiunals protegids tras lescha èn garantids. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 40
Art. 40 Omissiun e violaziun da l' obligaziun d' annunzia 
^1 Premess ch' ils artitgels 14-16 da la Lescha federala dals 22 da mars 1974 davart il dretg penal administrativ ( DPA) na sajan betg applitgabels, vegn chastià cun ina multa fin a 250 000 francs, tgi che fa intenziunadamain per l' agen avantatg u per l' avantatg d' ina autra persuna il suandant: 
b. violescha l' obligaziun d' annunzia tenor l' artitgel 6 u 16. 
^2 Sche l' act chastiabel vegn commess per negligientscha, importa la multa fin a 100 000 francs. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 41
Art. 41 Periclitaziun dal pajament unic, da la taglia indemnisanta u dal pajament d' indemnisaziuns e da l' annunzia 
Cun ina multa fin a 20 000 francs vegn chastià, tgi che periclitescha la realisaziun da la cunvegna applitgabla e da questa lescha cun far intenziunadamain u per negligientscha il suandant: 
a. violar l' obligaziun d' annunzia tenor l' artitgel 3; 
b. violar l' obligaziun d' inoltrar glistas e rendaquints, da dar infurmaziuns e da preschentar mussaments en la procedura d' incassament dal pajament unic, da la taglia indemnisanta u dal pajament d' indemnisaziuns u en la procedura da transmissiun d' annunzias; 
c. cumpilar in rendaquint fauss u dar infurmaziuns faussas sco persuna obligada da prestar il pajament unic, la taglia indemnisanta u il pajament d' indemnisaziuns u da transmetter annunzias; 
d. violar l' obligaziun da manar e da conservar confurm a l' urden ils cudeschs da fatschenta ed ils mussaments; resalvada resta ina persecuziun penala tenor l' artitgel 166 CP; 
e. engrevgiar, impedir u render nunpussaivel da far ina controlla regulara dals cudeschs u da far in' autra controlla uffiziala; resalvada resta ina persecuziun penala tenor ils artitgels 285 e 286 CP; 
f. tralaschar d' ademplir las pretensiuns envers il transferiment dal pajament unic, da la taglia indemnisanta u dal pajament d' indemnisaziuns u envers la transmissiun da las annunzias. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 42
Art. 42 Cuntravenziuns administrativas 
Cun ina multa fin a 5000 francs vegn chastià, tgi che cuntrafa intenziunadamain u per negligientscha: 
a. a la cunvegna applitgabla, a questa lescha, ad in' ordinaziun executiva u a directivas generalas; 
b. ad ina disposiziun uffiziala ch' è drizzada cunter el e che renviescha a la smanatscha da chasti da quest artitgel. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 43
Art. 43 Procuraziun d' infurmaziuns per garantir l' intent da la cunvegna 
Sch' ina banca u in' autra cassa svizra annunziada tar la AFT n' observa intenziunadamain betg ina disposiziun executabla da dar infurmaziuns, che la AFT ha pronunzià renviond a la smanatscha da chasti da questa disposiziun, vegn ella chastiada cun ina multa fin a 10 000 francs. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 44
Art. 44 Procedura 
Uschenavant che questa lescha na dispona betg autramain, è applitgabla la DPA per cuntravenziuns cunter disposiziuns penalas da questa lescha. L' autoritad da persecuziun e da giudicament è la AFT. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 45
Art. 45 Disposiziuns executivas 
Il Cussegl federal decretescha las disposiziuns executivas. 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 47
Art. 47 
Lescha federala dals 15 da zercladur 2012 davart l’imposiziun internaziunala da taglias a la funtauna (LITF): Art. 48
Art. 48 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur. 
Ordinaziun dals 28 da zercladur 2000 davart la planisaziun dal territori (OPT): Titel
700.1 
Ordinaziun davart la planisaziun dal territori 
( OPT) 
dals 28 da zercladur 2000 ( stadi dal 1. da schaner 2013) 
Il Cussegl federal svizzer, sa basond sin la Lescha federala dals 22 da zercladur 1979 davart la planisaziun dal territori ( LPT), decretescha: 
Ordinaziun dals 28 da zercladur 2000 davart la planisaziun dal territori (OPT): Art. 1
Art. 1 Activitads che han in effect sin il territori 
^1 In effect sin il territori han activitads che midan l' utilisaziun dal terren u la colonisaziun dal pajais u ch' èn destinadas a mantegnair l' utilisaziun respectiva dal terren u la colonisaziun respectiva dal pajais. 
^2 La Confederaziun, ils chantuns e las vischnancas exequeschan en spezial lura activitads che han in effect sin il territori, sch' els: 
a. elavuran u approveschan plans directivs e plans d' utilisaziun, concepts e plans secturials sco er las basas necessarias per quest intent; 
b. planiseschan, construeschan, midan u utiliseschan edifizis e stabiliments publics u ch' èn d' interess public; 
c. dattan concessiuns u permissiuns per edifizis e stabiliments, runcadas, utilisaziuns da l' aua, explotaziuns, transports u auters dretgs; 
d. pajan contribuziuns per edifizis e stabiliments, en spezial per stabiliments da protecziun da las auas, da traffic e da provediment e per edifizis d' abitar sco er per meglieraziuns dal terren, correcziuns da las auas u mesiras da protecziun. 
Ordinaziun dals 28 da zercladur 2000 davart la planisaziun dal territori (OPT): Art. 2
Art. 2 Planisaziun e coordinaziun d' activitads che han in effect sin il territori 
^1 Planisond las activitads che han in effect sin il territori examineschan las autoritads, en vista al svilup dal territori giavischà, en spezial: 
a. quant spazi che vegn duvrà per l' activitad; 
b. tge alternativas e variantas che vegnan en consideraziun; 
c. sche l' activitad è cumpatibla cun las finamiras e cun ils princips da la planisaziun dal territori; 
d. tge pussaivladads ch' existan per utilisar il terren en moda spargnusa e schanegiond l' ambient sco er per meglierar la structura da l' abitadi; 
e. sche l' activitad è cumpatibla cun ils plans e cun las prescripziuns vertentas da la Confederaziun, dals chantuns, da las regiuns e da las vischnancas davart l' utilisaziun dal terren, en spezial cun ils plans directivs e cun ils plans d' utilisaziun. 
^2 Las autoritads determineschan, tge effects che lur activitads han sin il territori ed infurmeschan ina l' autra a temp en chaussa. 
^3 Ellas accordeschan ina cun l' autra las activitads che han in effect sin il territori, sche quellas excludan, impedeschan, premettan u cumpletteschan ina l' autra. 
Ordinaziun dals 28 da zercladur 2000 davart la planisaziun dal territori (OPT): Art. 3
Art. 3 Consideraziun dals interess 
^1 Sche las autoritads han libertads d' agir per ademplir e per coordinar las incumbensas che han in effect sin il territori, tegnan ellas quint dals differents interess, e quai cun: 
a. eruir ils interess pertutgads; 
b. giuditgar quests interess resguardond la cumpatibilitad cun il svilup dal territori giavischà e resguardond las consequenzas pussaivlas; 
c. resguardar quests interess il meglier pussaivel en la decisiun, sa basond sin il giudicament. 
^2 Ellas preschentan la consideraziun dals interess en la motivaziun da lur conclus. 
Ordinaziun dals 28 da zercladur 2000 davart la planisaziun dal territori (OPT): Art. 4
Art. 4 Basas 
^1 Las basas sa cumponan da las planisaziuns davart ils singuls champs ( art. 6 al. 2 e 3 LPT) e dals princips dal svilup dal territori giavischà ( art. 6 al. 1 LPT); en spezial s' occupan ellas da la separaziun tranter il territori d' abitadi ed il territori betg d' abitadi. 
^2 Las planisaziuns davart ils singuls champs mussan las relaziuns effectivas e giuridicas sco er ils conflicts d' utilisaziun previsibels; ellas cuntegnan in giudicament dals svilups pussaivels ord ina vista cumplessiva. 
^3 Ils princips dal svilup dal territori giavischà skizzeschan ina vista cumplessiva da la structura territoriala futura en il chantun, e quai resguardond las planisaziuns per ils singuls champs. 
Ordinaziun dals 28 da zercladur 2000 davart la planisaziun dal territori (OPT): Art. 5
Art. 5 Cuntegn e structura 
^1 Il plan directiv mussa ils resultats essenzials da la planisaziun en il chantun sco er da la collavuraziun cun la Confederaziun, cun ils chantuns vischins e cun l' exteriur vischin en vista al svilup dal territori giavischà; el fixescha la direcziun da l' ulteriura planisaziun e collavuraziun, en spezial cun directivas per attribuir las utilisaziuns dal terren e per coordinar ils singuls champs, ed el designescha ils pass necessaris per quest intent. 
^2 El mussa: 
a. co che las activitads cun in effect sin il territori èn coordinadas ina cun l' autra ( determinaziuns); 
b. tge activitads cun in effect sin il territori che n' èn betg anc coordinadas ina cun l' autra e tge che sto vegnir fatg per cuntanscher ina coordinaziun a temp util ( resultats intermediars); 
c. tge activitads cun in effect sin il territori che na sa laschan betg anc circumscriver en la dimensiun ch' è necessaria per la coordinaziun, ma che pon avair consequenzas considerablas per l' utilisaziun dal terren ( preorientaziuns). 
Ordinaziun dals 28 da zercladur 2000 davart la planisaziun dal territori (OPT): Art. 6
Art. 6 Furma 
^1 Il plan directiv consista d' ina charta e d' in text ch' èn colliads in cun l' auter tras renviaments reciprocs. 
^2 La charta preschenta en moda globala ils projects dal plan directiv da tut ils champs en lur connex territorial. La scala è per regla 1 :50 000. 
^3 Ordinà tenor champs e projects singuls cuntegna il text instrucziuns davart l' ulteriur proceder areguard il spazi, il temp e l' organisaziun sco er indicaziuns davart ils meds planisatorics e finanzials. 
^4 Per chapir il plan directiv dattan la charta ed il text scleriment davart connexs territorials e materials ( situaziun actuala), en spezial davart: 
a. edifizis e stabiliments existents; 
b. plans e prescripziuns vertentas davart l' utilisaziun dal terren. 
Ordinaziun dals 28 da zercladur 2000 davart la planisaziun dal territori (OPT): Art. 7
Art. 7 Explicaziuns 
Ils chantuns dattan scleriment davart: 
a. l' andament da la planisaziun directiva, en spezial l' infurmaziun e la cooperaziun da la populaziun e la collavuraziun da las vischnancas, da las regiuns, dals chantuns vischins, da l' exteriur vischin e dals servetschs federals ch' èn incaricads cun incumbensas che han in effect sin il territori ( servetschs federals); 
b. ils connexs tranter ils champs, ils projects singuls e las basas. 
Ordinaziun dals 28 da zercladur 2000 davart la planisaziun dal territori (OPT): Art. 8
Art. 8 Directivas 
Suenter avair consultà ils chantuns ed ils servetschs federals decretescha l' Uffizi federal da svilup dal territori ( uffizi federal) directivas tecnicas per stabilir ils plans directivs. 
Ordinaziun dals 28 da zercladur 2000 davart la planisaziun dal territori (OPT): Art. 9
Art. 9 Collavuraziun 
^1 Ils chantuns orienteschan almain mintga 4 onns l' uffizi federal davart il stadi da la planisaziun directiva e davart midadas essenzialas da las basas. 
^2 Sch' ils chantuns vulessan adattar u reveder ils plans directivs ( art. 9 al. 2 e 3 LPT), infurmeschan els l' uffizi federal. 
^3 L' uffizi federal cusseglia e sustegna ils chantuns tar l' elavuraziun e tar l' adattaziun da lur plans directivs; el furnescha las infurmaziuns necessarias e stabilescha ils contacts tranter ils servetschs federals ed ils chantuns. 
^4 En num da la Confederaziun po el far cunvegnas administrativas cun ils chantuns per reglar la collavuraziun. 
Ordinaziun dals 28 da zercladur 2000 davart la planisaziun dal territori (OPT): Art. 10
Art. 10 Examinaziun 
^1 L' uffizi federal maina tant la procedura per l' examinaziun dal plan directiv chantunal e da sias adattaziuns sco er las tractativas necessarias cun il chantun e cun ils servetschs federals. 
^2 El redigia il rapport d' examinaziun. 
^3 Il chantun po suttametter ses plan directiv a l' uffizi federal per in' examinaziun preliminara. 
Ordinaziun dals 28 da zercladur 2000 davart la planisaziun dal territori (OPT): Art. 11
Art. 11 Approvaziun 
^1 Suenter avair consultà il chantun ed ils chantuns vischins propona il Departament federal per ambient, traffic, energia e communicaziun ( departament) al Cussegl federal d' approvar il plan directiv chantunal e sias adattaziuns u d' ordinar ina tractativa da reconciliaziun ( art. 12 LPT). 
^2 Las adattaziuns incontestadas vegnan approvadas dal departament. 
^3 Sch' il cuntegn dal plan directiv vegn actualisà en il rom da las instrucziuns da l' uffizi federal, basta ina communicaziun immediata a quest uffizi. 
Ordinaziun dals 28 da zercladur 2000 davart la planisaziun dal territori (OPT): Art. 12
Art. 12 Dumonda d' adattaziun 
^1 L' adattaziun d' in plan directiv chantunal ( art. 9 al. 2 LPT) po vegnir pretendida dals chantuns vischins tar il chantun e dals servetschs federals sur il departament. 
^2 Sch' il chantun accepta la dumonda, vegn realisada la procedura d' approvaziun; sch' el refusescha la dumonda, propona il departament al Cussegl federal d' ordinar ina tractativa da reconciliaziun ( art. 12 LPT). 
Ordinaziun dals 28 da zercladur 2000 davart la planisaziun dal territori (OPT): Art. 13
Art. 13 Dumonda da rectificaziun 
^1 Il chantun, ils chantuns vischins ed ils servetschs federals pon dumandar da tut temp il departament da realisar la procedura da rectificaziun ( art. 7 al. 2 ed art. 12 LPT). 
^2 Il departament surdat la dumonda al Cussegl federal e propona, tgi che duai sa participar a la tractativa da reconciliaziun e co ch' igl è da proceder. 
^3 Sch' i na dat nagina reconciliaziun, suttametta il departament al Cussegl federal ina proposta da decisiun ( art. 12 al. 3 LPT). 
Ordinaziun dals 28 da zercladur 2000 davart la planisaziun dal territori (OPT): Art. 14
Art. 14 Cuntegn ed intent 
^1 La Confederaziun fa concepts e plans secturials per planisar e per coordinar sias incumbensas, uschenavant che quellas han consequenzas considerablas sin il territori e sin l' ambient. 
^2 En ils concepts ed en ils plans secturials mussa la Confederaziun, co ch' ella vul far diever da sia libertad d' appreziaziun planisatorica, en spezial: 
a. tge finamiras specificas ch' ella persequitescha e co ch' ella vul coordinar quellas ina cun l' autra sco er cun las finamiras da l' organisaziun dal territori; e 
b. tenor tge prioritads, en tge moda e cun tge meds che las incumbensas da la Confederaziun duain vegnir realisadas areguard il territori. 
^3 Ils plans secturials cuntegnan plinavant indicaziuns concretas areguard il territori ed areguard il temp sco er instrucziuns per las autoritads federalas cumpetentas. 
Ordinaziun dals 28 da zercladur 2000 davart la planisaziun dal territori (OPT): Art. 15
Art. 15 Pretensiuns formalas e materialas 
^1 Indicaziuns concretas areguard il territori na ston betg mo vegnir preschentadas en il text, mabain er sin la charta. 
^2 Il text e las chartas cuntegnan d' ina vart indicaziuns liantas che pon vegnir classifitgadas tenor determinaziuns, tenor resultats intermediars e tenor preorientaziuns ( art. 5 al. 2) e da l' autra vart eventualmain autras infurmaziuns. Il text e las chartas dattan plinavant scleriment davart ils connexs territorials e materials ch' èn necessaris per chapir las indicaziuns liantas ( situaziun actuala). 
^3 In project concret dastga vegnir fixà pir: 
a. sch' igl exista in basegn; 
b. sch' ins ha examinà lieus alternativs e sch' il project è dependent dal lieu previs; 
c. sche las consequenzas essenzialas dal project per il territori e per l' ambient sa laschan giuditgar en ina moda che correspunda al stgalim da la planisaziun; e 
d. sch' il project è previsiblamain cumpatibel cun la legislaziun decisiva. 
Ordinaziun dals 28 da zercladur 2000 davart la planisaziun dal territori (OPT): Art. 16
Art. 16 Explicaziuns 
En sias explicaziuns dat il servetsch federal cumpetent en spezial scleriment davart: 
a. il motiv e l' andament da la planisaziun; 
b. la moda e maniera co ch' ins ha tegnì quint dals differents interess ( art. 3); 
c. ils resultats da la collavuraziun ( art. 18) sco er da la procedura d' audiziun e da cooperaziun ( art. 19). 
Ordinaziun dals 28 da zercladur 2000 davart la planisaziun dal territori (OPT): Art. 17
Art. 17 Elavuraziun ed adattaziun 
^1 Il servetsch federal cumpetent elavura ils concepts ed ils plans secturials, lur adattaziuns e las basas necessarias en stretga collavuraziun cun l' uffizi federal. Quai fa el resguardond la planisaziun directiva dals chantuns. 
^2 L' uffizi federal intermediescha en cas da conflicts territorials tranter ils servetschs federals sco er tranter la Confederaziun ed ils chantuns. Per mauns dal departament che fa la proposta eruescha el, sche las premissas èn ademplidas per pudair deliberar la planisaziun sco concept u sco plan secturial en il senn da l' artitgel 13 LPT. 
^3 Il servetsch federal cumpetent e l' uffizi federal mettan a disposiziun cuminaivlamain ils meds finanzials e persunals ch' èn necessaris per elavurar ils concepts ed ils plans secturials, e quai tenor ina clav da repartiziun che vegn fixada en il cas singul. 
^4 Sche las relaziuns èn sa midadas, sch' i sa tschentan novas incumbensas u sch' igl è pussaivel da chattar ina soluziun tut en tut meglra, vegnan ils concepts ed ils plans secturials examinads ed - en cas da basegn - revedids cumplettamain u adattads. 
Ordinaziun dals 28 da zercladur 2000 davart la planisaziun dal territori (OPT): Art. 18
Art. 18 Collavuraziun 
^1 Per pudair identifitgar a temp eventuals conflicts en il rom da la planisaziun e per pudair schliar quels en moda colleghiala, guarda il servetsch federal cumpetent da cumpigliar uschè baud sco pussaivel: 
a. las autoritads pertutgadas da la Confederaziun, dals chantuns e da l' exteriur vischin; 
b. las organisaziuns e las persunas pertutgadas dal dretg public e privat che n' appartegnan betg a l' administraziun, ma ch' èn incaricadas cun incumbensas publicas. 
^2 Sch' in plan directiv chantunal vertent impediss u engrevgiass sproporziunadamain da realisar las finamiras giavischadas en il plan secturial, coordineschan il chantun ed il servetsch federal cumpetent in cun l' auter las proceduras per adattar correspundentamain il plan directiv e per elavurar il plan secturial. 
Ordinaziun dals 28 da zercladur 2000 davart la planisaziun dal territori (OPT): Art. 19
Art. 19 Audiziun dals chantuns e da las vischnancas; infurmaziun e cooperaziun da la populaziun 
^1 Il servetsch federal cumpetent trametta il sboz d' in concept u d' in plan secturial als chantuns pertutgads. Areguard ils cuntegns territorials concrets dal plan secturial als communitgescha el er, co che l' infurmaziun e la pussaivladad da cooperaziun da la populaziun èn da publitgar en ils organs da publicaziun uffizials. 
^2 Il post chantunal spezialisà per dumondas da planisaziun consultescha ils posts chantunals, regiunals e communals interessads e procura che la populaziun possia cooperar en moda adequata. 
^3 Il servetsch federal cumpetent surpiglia ils custs da las annunzias publitgadas en ils organs da publicaziun uffizials. 
^4 Il sboz dal concept u dal plan secturial sto vegnir exponì publicamain durant almain 20 dis. La procedura d' audiziun dura per regla 3 mais. Per l' adattaziun da concepts e da plans secturials vegn quest termin scursanì adequatamain. 
Ordinaziun dals 28 da zercladur 2000 davart la planisaziun dal territori (OPT): Art. 20
Art. 20 Rectificaziun 
^1 Avant ch' il Cussegl federal deliberescha il concept u il plan secturial, survegnan ils chantuns la chaschun d' eruir eventualas cuntradicziuns cun la planisaziun directiva chantunala. 
^2 Sche questas cuntradicziuns na pon betg vegnir eliminadas, po vegnir dumandada ina procedura da rectificaziun avant la deliberaziun dal concept u dal plan secturial. 
^3 Las disposiziuns davart la procedura da rectificaziun en connex cun ils plans directivs chantunals ( art. 7 al. 2 ed art. 12 LPT sco er art. 13 da questa ordinaziun) valan tenor il senn. La procedura sto vegnir terminada uschè svelt sco pussaivel. 
Ordinaziun dals 28 da zercladur 2000 davart la planisaziun dal territori (OPT): Art. 21
Art. 21 Deliberaziun 
^1 Il Cussegl federal deliberescha ils concepts ed ils plans secturials sco er lur adattaziuns sin dumonda dal departament ch' è cumpetent en chaussa. 
^2 Ademplind sia libertad d' appreziaziun planisatorica garantescha el en spezial: 
a. ch' il concept u il plan secturial correspundia a las pretensiuns dal dretg da la planisaziun dal territori e dal dretg spezial; 
b. ch' eventualas cuntradicziuns cun ils ulteriurs concepts e plans secturials da la Confederaziun sco er cun ils plans directivs chantunals vertents sajan eliminadas; 
c. ch' il concept u il plan secturial resguardia adequatamain ils ulteriurs interess da la Confederaziun e dals chantuns ch' èn relevants per il territori. 
^3 Adattaziuns correspundentas dals plans directivs chantunals approvescha el sche pussaivel il medem mument sco quai ch' el deliberescha il concept u il plan secturial. 
^4 Sche adattaziuns da plans secturials vertents na chaschunan nagins novs conflicts e n' han naginas consequenzas considerablas per il territori e per l' ambient, pon ellas vegnir deliberadas dal departament cumpetent. 
Ordinaziun dals 28 da zercladur 2000 davart la planisaziun dal territori (OPT): Art. 22
Art. 22 Vigur lianta 
^1 Ils concepts ed ils plans secturials èn liants per las autoritads. 
^2 Els obligheschan plinavant las organisaziuns e las persunas dal dretg public e privat che n' appartegnan betg a l' administraziun, ma ch' èn incaricadas cun incumbensas publicas. 
^3 Ina determinaziun oblighescha las autoritads, uschenavant che las consequenzas per il territori e per l' ambient, ch' èn colliadas cun la determinaziun, sa laschan giuditgar il mument da la determinaziun a maun da basas dal plan secturial e dal stadi da las planisaziuns da la Confederaziun e dals chantuns. 
Ordinaziun dals 28 da zercladur 2000 davart la planisaziun dal territori (OPT): Art. 23
Art. 23 Relaziun tranter ils plans secturials ed ils plans directivs chantunals 
^1 Las disposiziuns ordinadas en il plan secturial en vista a la realisaziun da projects concrets èn liantas per il chantun, uschenavant che la Confederaziun ha cumpetenzas correspundentas en il sectur respectiv tenor la Constituziun u tenor la lescha. 
^2 Sche l' adattaziun d' in plan directiv chantunal sa basa sin disposiziuns d' in plan secturial, prenda la Confederaziun enconuschientscha da tala sco actualisaziun. 
Ordinaziun dals 28 da zercladur 2000 davart la planisaziun dal territori (OPT): Art. 24
Art. 24 Infurmaziun dals chantuns 
Per mauns dals chantuns fa la Confederaziun periodicamain ina survista dals concepts e dals plans secturials, da las basas necessarias per quest intent sco er dals projects da construcziun da la Confederaziun. 
Ordinaziun dals 28 da zercladur 2000 davart la planisaziun dal territori (OPT): Art. 25
Art. 25 Coordinaziun 
^1 Pajond contribuziuns, approvond plans u dond permissiuns e concessiuns per mesiras che han in effect sin il territori examineschan ils servetschs federals, sche l' obligaziun da planisaziun è ademplida suffizientamain en vista a la decisiun. 
^2 Sch' in plan directiv sto vegnir adattà, coordinescha l' uffizi federal las proceduras tranter la Confederaziun ed il chantun. 
Ordinaziun dals 28 da zercladur 2000 davart la planisaziun dal territori (OPT): Art. 26
Art. 26 Princips 
^1 Las surfatschas cun culturas alternantas èn ina part dals territoris adattads per l' agricultura ( art. 6 al. 2 lit. a LPT); ellas cumpiglian il terren cultivabel arabel, cunzunt il ers ed ils prads artifizials en rotaziun sco er ils prads natirals arabels, ed ellas vegnan garantidas tras mesiras da la planisaziun dal territori. 
^2 Ellas ston vegnir definidas en vista a las relaziuns climaticas ( durada da la vegetaziun, precipitaziuns), a la caracteristica dal terren ( pussaivladads d' elavuraziun, bilantscha da substanzas nutritivas e bilantscha d' aua) ed a la topografia ( pendenza da las spundas, pussaivladads da cultivaziun mecanica); ils basegns da la cumpensaziun ecologica ston vegnir resguardads. 
^3 Ina dimensiun minimala da surfatschas cun culturas alternantas è necessaria per pudair garantir ina basa da provediment suffizienta dal pajais en il senn da la planisaziun alimentara, durant temps che l' import da nutriment è disturbà. 
Ordinaziun dals 28 da zercladur 2000 davart la planisaziun dal territori (OPT): Art. 27
Art. 27 Valurs directivas da la Confederaziun 
^1 Cun il consentiment dal Departament federal d' economia, furmaziun e retschertga ( DEFR) fixescha il departament valurs directivas per la dimensiun minimala da surfatschas cun culturas alternantas sco er per lur repartiziun sin ils chantuns; la disposiziun vegn publitgada en il Fegl uffizial federal. 
^2 L' Uffizi federal d' agricultura infurmescha ils chantuns davart las retschertgas e las planisaziuns che servan sco basa per las valurs directivas. 
Ordinaziun dals 28 da zercladur 2000 davart la planisaziun dal territori (OPT): Art. 28
Art. 28 Relevaziuns dals chantuns 
^1 En il rom da la planisaziun directiva ( art. 6-12 LPT) designeschan ils chantuns las surfatschas cun culturas alternantas tenor l' artitgel 26 alineas 1 e 2 ensemen cun ils ulteriurs territoris adattads per l' agricultura. 
^2 Per quest intent inditgeschan els per mintga vischnanca - en furma cartografica ed en cifras - la posiziun, la dimensiun e la qualitad da las surfatschas cun culturas alternantas; els mussan, tge surfatschas cun culturas alternantas ch' èn situadas en zonas da construcziun betg avertas u en autras zonas betg destinadas a l' utilisaziun agricula. 
Ordinaziun dals 28 da zercladur 2000 davart la planisaziun dal territori (OPT): Art. 29
Art. 29 Plan secturial da la Confederaziun 
En il plan secturial da las surfatschas cun culturas alternantas fixescha la Confederaziun la dimensiun minimala da surfatschas cun culturas alternantas sco er lur repartiziun sin ils chantuns. 
Ordinaziun dals 28 da zercladur 2000 davart la planisaziun dal territori (OPT): Art. 30
Art. 30 Garanzia da las surfatschas cun culturas alternantas 
^1 Ils chantuns procuran che las surfatschas cun culturas alternantas vegnian attribuidas a las zonas d' agricultura; en ils plans directivs mussan els las mesiras necessarias per quest intent. 
^2 Els garanteschan che lur part da la dimensiun minimala da surfatschas cun culturas alternantas ( art. 29) saja segirada duraivlamain. Sche questa part na po betg vegnir garantida ordaifer las zonas da construcziun, fixeschan els zonas da planisaziun ( art. 27 LPT) per territoris betg averts en zonas da construcziun. 
^3 Per segirar las surfatschas cun culturas alternantas en zonas da construcziun po il Cussegl federal fixar zonas d' utilisaziun temporaras ( art. 37 LPT). 
^4 Ils chantuns persequiteschan las midadas da la posiziun, da la dimensiun e da la qualitad da las surfatschas cun culturas alternantas; almain mintga 4 onns communitgeschan els las midadas a l' uffizi federal ( art. 9 al. 1). 
Ordinaziun dals 28 da zercladur 2000 davart la planisaziun dal territori (OPT): Art. 31
Art. 31 Survista dal stadi da l' avertura 
^1 Per ademplir sias incumbensas d' avertura tenor il dretg federal e chantunal fa la communitad ina survista dal stadi da l' avertura. 
^2 La survista mussa las parts da la zona da construcziun ch' èn prontas da vegnir surbajegiadas sin basa da la planisaziun u da l' avertura terminada u che pudessan previsiblamain esser prontas entaifer 5 onns da vegnir surbajegiadas, sche las lavurs fatgas fin ussa vegnan cuntinuadas cun cleras finamiras. 
^3 La communitad persequitescha il svilup da construcziun, eruescha las reservas d' utilisaziun en il territori per gronda part surbajegià ed actualisescha la survista. 
^4 La survista po vegnir consultada da mintga persuna. 
Ordinaziun dals 28 da zercladur 2000 davart la planisaziun dal territori (OPT): Art. 32
Art. 32 Mesiras dals chantuns 
^1 L' autoritad chantunala guarda che la communitad adempleschia sias incumbensas d' avertura. 
^2 En spezial examinescha ella, sch' ils plans d' utilisaziun ston vegnir adattads en quels cas, nua che las zonas da construcziun na vegnan betg avertas da la communitad entaifer il termin previs en il program d' avertura. 
^3 Resalvads restan recurs e pretensiuns d' indemnisaziun dals proprietaris pertutgads pervia da snegaziun da dretg u pervia da retardada da dretg. 
Ordinaziun dals 28 da zercladur 2000 davart la planisaziun dal territori (OPT): Art. 33
Art. 33 
Per mantegnair abitadis pitschens ordaifer la zona da construcziun pon vegnir determinadas zonas spezialas tenor l' artitgel 18 LPT, p.ex. zonas d' aclauns u zonas da mantegniment, sche la charta u il text dal plan directiv chantunal ( art. 8 LPT) prevesa quai. 
Ordinaziun dals 28 da zercladur 2000 davart la planisaziun dal territori (OPT): Art. 34
Art. 34 Confurmitad generala d' edifizis e da stabiliments a la zona d' agricultura ( art. 16a al. 1-3 LPT) 
^1 Edifizis e stabiliments en la zona d' agricultura èn confurms a la zona, sch' els servan a la cultivaziun dependenta dal terren u a l' augment intern u sch' els vegnan utilisads - en ils territoris previs per quest intent tenor l' artitgel 16a alinea 3 LPT - per ina cultivaziun che surpassa in augment intern e sch' els vegnan duvrads per: 
a. producir products utilisabels tras la cultivaziun da plantas e tras la tratga d' animals da niz; 
b. cultivar surfatschas quasi-natiralas. 
^2 Confurms a la zona d' agricultura èn plinavant edifizis e stabiliments che servan a l' elavuraziun, al deposit u a la vendita da products da l' agricultura u da l' orticultura: 
a. sch' ils products vegnan producids en la regiun e sche passa la mesadad da quests products derivan dal manaschi respectiv ubain dals manaschis ch' èn s' unids ad ina cuminanza da producziun; 
b. sche l' elavuraziun, il deposit u la vendita n' è betg da natira commerziala ed industriala; e 
c. sch' il manaschi respectiv mantegna ses caracter d' agricultura u d' orticultura. 
^3 Confurms a la zona d' agricultura èn la finala edifizis che servan sco abitaziun indispensabla per il manaschi agricul correspundent, inclusiv l' abitaziun da la generaziun che sa retira. 
^4 La permissiun dastga mo vegnir dada: 
a. sche l' edifizi u il stabiliment è necessari per la cultivaziun en dumonda; 
b. sche nagins interess predominants na s' opponan a l' edifizi u al stabiliment en il lieu previs; e 
c. sch' igl è probabel ch' il manaschi po exister a pli lunga vista. 
^5 Edifizis e stabiliments che servan a l' agricultura pratitgada durant il temp liber na valan betg sco confurms a la zona d' agricultura. 
Ordinaziun dals 28 da zercladur 2000 davart la planisaziun dal territori (OPT): Art. 34a
Art. 34a Edifizis e stabiliments per gudagnar energia or da biomassa ( art. 16a al. 1bis LPT) 
^1 Admissibels èn edifizis e stabiliments che vegnan duvrads per: 
a. gudagnar combustibels e carburants; 
b. producir electricitad cun la chalur dals combustibels e dals carburants gudagnads; 
c. … 
d. conducts per transportar l' energia a clientella adattada sco er per transportar natiers la biomassa e per transportar davent las substanzas che resultan suenter avair gudagnà l' energia; 
e. tractar la biomassa ch' è vegnida transportada natiers e las substanzas che resultan suenter avair gudagnà l' energia. 
1^bis Admissibels èn plinavant edifizis e stabiliments che vegnan duvrads per producir chalur or da biomassa lainusa e per distribuir questa chalur: 
a. sche las installaziuns necessarias vegnan plazzadas entaifer il center dal manaschi respectiv en edifizis existents che na vegnan betg pli duvrads per l' agricultura; 
b. sche las singulas parts dals stabiliments correspundan als standards actuals d' auta effizienza energetica. 
^2 Passa la mesadad da la massa dals substrats elavurads sto derivar dal manaschi respectiv ubain da manaschis agriculs ch' èn per regla situads entaifer ina distanza da viadi da 15 km. Questa part sto importar almain 10 pertschient dal cuntegn energetic da tut ils substrats elavurads. Las funtaunas dals ulteriurs substrats ston per regla esser situadas entaifer ina distanza da viadi da 50 km. Excepziunalmain pon vegnir permessas distanzas da viadi pli lungas. 
^3 L' entir stabiliment sto esser subordinà al manaschi agricul e contribuir a l' utilisaziun effizienta da las energias regenerablas. 
^4 Las premissas da l' artitgel 34 alinea 4 ston esser ademplidas. 
Ordinaziun dals 28 da zercladur 2000 davart la planisaziun dal territori (OPT): Art. 35
Art. 35 Stallas cuminaivlas 
Edifizis e stabiliments ch' èn destinads a tegnair animals e ch' èn en la proprietad exclusiva d' ina persuna natirala pon vegnir construids cuminaivlamain per plirs manaschis: 
a. sch' ils manaschis furman ina cuminanza da manaschis u ina cuminanza da secturs da manaschi ch' è renconuschida da l' uffizi chantunal cumpetent; 
b. sch' il contract è suttascrit da tut ils commembers da la cuminanza ed è agiuntà a la dumonda; e 
c. sch' il contract vala anc almain 10 onns a partir dal mument che la permissiun da construcziun vegn concedida. 
Ordinaziun dals 28 da zercladur 2000 davart la planisaziun dal territori (OPT): Art. 36
Art. 36 Augments interns en il sectur da la tegnida d' animals 
^1 Sco augment intern ( art. 16a al. 2 LPT) vala la construcziun d' edifizis e da stabiliments ch' èn destinads a tegnair animals independentamain dal terren: 
a. sche la contribuziun per cuvrir la producziun independenta dal terren è pli pitschna che la contribuziun per cuvrir la producziun dependenta dal terren; u 
b. sch' il potenzial da substanza sitga che deriva da la cultivaziun da plantas correspunda ad ina part d' almain 70 pertschient dal basegn da substanza sitga da l' effectiv d' animals. 
^2 La contribuziun da cuvrida e la substanza sitga ston vegnir cumparegliadas a maun da valurs da standard. Sche valurs da standard mancan, vegnan utilisadas datas da calculaziun cumparegliablas. 
^3 Sch' il criteri da la contribuziun da cuvrida porta in pli grond potenzial d' augment ch' il criteri da la substanza sitga, ston en mintga cas esser cuvrids 50 pertschient dal basegn da substanza sitga da l' effectiv d' animals. 
Ordinaziun dals 28 da zercladur 2000 davart la planisaziun dal territori (OPT): Art. 37
Art. 37 Augments interns en il sectur da la cultivaziun da verdura e da l' orticultura productiva 
^1 Sco augment intern ( art. 16a al. 2 LPT) vala la construcziun d' edifizis e da stabiliments ch' èn destinads a la cultivaziun da verdura ed a l' orticultura independenta dal terren, sche la surfatscha che vegn cultivada independentamain dal terren na surpassa betg 35 pertschient da la surfatscha ch' è destinada a la cultivaziun da verdura u a l' orticultura e n' importa betg dapli che 5000 m. 
^2 La cultivaziun vegn considerada sco independenta dal terren, sch' i n' exista betg ina relaziun stretga avunda cun il terren natiral. 
Ordinaziun dals 28 da zercladur 2000 davart la planisaziun dal territori (OPT): Art. 38
Art. 38 Edifizis e stabiliments che surpassan in augment intern 
En il rom da sia planisaziun directiva u sin la via legislativa fixescha il chantun las pretensiuns che ston vegnir observadas per determinar zonas tenor l' artitgel 16a alinea 3 LPT; en quest reguard èn decisivas las finamiras ed ils princips tenor ils artitgels 1 e 3 LPT. 
Ordinaziun dals 28 da zercladur 2000 davart la planisaziun dal territori (OPT): Art. 39
Art. 39 Edifizis en territoris d' abitadis sparpagliads ed edifizis marcants per la cuntrada 
^1 En territoris cun abitadis tradiziunalmain sparpagliads, ch' èn fixads en il plan directiv chantunal ed en ils quals la colonisaziun permanenta duai vegnir rinforzada en vista al svilup dal territori giavischà, pon ils chantuns permetter sco liada al lieu ( art. 24 lit. a LPT): 
a. la midada da l' utilisaziun d' edifizis existents, che cuntegnan abitaziuns, a favur d' intents d' abitar betg agriculs, sche quests edifizis vegnan duvrads suenter la midada durant l' entir onn; 
b. la midada da l' utilisaziun d' edifizis u da cumplexs d' edifizis existents, che cuntegnan abitaziuns, a favur da la pitschna mastergnanza locala ( per exempel chascharias, manaschis ch' elavuran lain, lavuratoris mecanics, serrarias, butias da commerzi en detagl, ustarias); la part che vegn duvrada da la mastergnanza na dastga per regla betg esser pli gronda che la mesadad da l' edifizi u dal cumplex d' edifizis. 
^2 Sco liada al lieu pon ils chantuns permetter la midada da l' utilisaziun d' edifizis existents ch' èn protegids sco edifizis marcants per la cuntrada: 
a. sche la cuntrada ed ils edifizis furman in' unitad degna da vegnir protegida ed èn vegnids mess sut protecziun en il rom da la planisaziun d' utilisaziun; 
b. sch' il caracter spezial da la cuntrada dependa da l' existenza dals edifizis; 
c. sch' il mantegniment duraivel dals edifizis po vegnir garantì mo tras ina midada d' utilisaziun; e 
d. sch' il plan directiv chantunal cuntegna ils criteris per giuditgar la dignitad da protecziun da las cuntradas e dals edifizis. 
^3 Las permissiuns tenor quest artitgel dastgan mo vegnir dadas, sche l' aspect exteriur e la structura architectonica fundamentala na vegnan betg midads essenzialmain. 
^4 Las permissiuns tenor l' alinea 2 scadan, sche l' edifizi u - uschenavant che quai è en la responsabladad dal proprietari dal bain immobigliar - la cuntrada circumdanta ha pers la dignitad da protecziun. 
^5 En cas da midadas illegalas da la cuntrada tenor l' alinea 2 procura in' autoritad chantunala ch' il restabiliment dal stadi legal vegnia disponì ed exequì. 
Ordinaziun dals 28 da zercladur 2000 davart la planisaziun dal territori (OPT): Art. 40
Art. 40 Manaschis accessorics betg agriculs ( art. 24b LPT) 
^1 La permissiun d' in manaschi accessoric betg agricul premetta: 
a. che quel sa chattia entaifer il center dal manaschi agricul; 
b. che quel saja concepì uschia, che la gestiun dal manaschi agricul restia garantida; 
c. ch' il caracter dal bain na vegnia betg midà essenzialmain; 
d. ch' i sa tractia d' in manaschi en il senn da l' artitgel 5 u 7 da la Lescha federala dals 4 d' october 1991 davart il dretg funsil puril. 
^2 La cumprova ch' in manaschi saja dependent d' entradas supplementaras ( art. 24b al. 1 LPT) sto vegnir furnida tras in concept da gestiun. 
^3 Sco manaschis accessorics che han ina stretga colliaziun materiala cun il manaschi agricul valan cunzunt: 
a. purschidas dal turissem agrar sco mangiar sin il bain puril, durmir en il strom, chombras da giasts sin il bain puril, bogns da fain; 
b. purschidas socioterapeuticas e pedagogicas, tar las qualas la vita ed - uschenavant sco pussaivel - la lavur sin il bain puril èn parts fundamentalas da questas purschidas. 
^4 Sch' ils edifizis e stabiliments existents na porschan nagin spazi u memia pauc spazi per endrizzar in manaschi accessoric betg agricul tenor l' artitgel 24b alinea 1 LPT, pon vegnir permessas construcziuns annexas u moviblas fin ad ina surfatscha da 100 m. 
^5 Sche las premissas per ina permissiun tenor l' artitgel 24b LPT n' èn betg pli ademplidas, scada la permissiun. L' autoritad cumpetenta constatescha quai tras ina disposiziun. Sin dumonda stoi vegnir decidì en ina nova procedura da permissiun, sch' il manaschi accessoric betg agricul po vegnir permess sin basa d' ina autra disposiziun. 
Ordinaziun dals 28 da zercladur 2000 davart la planisaziun dal territori (OPT): Art. 41c
Art. 41 Champ d' applicaziun da l' artitgel 24c LPT 
^1 L' artitgel 24c LPT è applitgabel per edifizis e stabiliments ch' èn vegnids construids u midads legalmain, avant ch' il bain immobigliar respectiv è daventà part dal territori betg surbajegiabel en il senn dal dretg federal ( edifizis e stabiliments construids tenor il dretg vegl). ^2 El n' è betg applitgabel per edifizis e stabiliments agriculs isolads e nunabitads. 
Art. 42a Transfurmaziun d' edifizis d' abitar agriculs construids tenor il dretg nov ( art. 24d al. 1 LPT )2 ^1 En il rom da l' artitgel 24d alineas 1 e 3 LPT pon vegnir permess engrondiments ch' èn indispensabels per in' utilisaziun per intents d' abitar confurm al temp. 
Ordinaziun dals 28 da zercladur 2000 davart la planisaziun dal territori (OPT): Art. 42c
Art. 42c Tegnida che respecta particularmain ils animals ( art. 24d al. 1bis LPT) 
^1 Nua ch' il dretg federal fixescha criteris ch' èn pli severs che la legislaziun federala davart la protecziun dals animals e ch' èn destinads ad ina moda da tegnair animals che respecta particularmain ils animals, ston las installaziuns che vegnan construidas en edifizis ed en stabiliments existents cun l' intent da tegnair animals sco hobi ademplir questas pretensiuns. 
^2 Nua ch' il dretg federal na fixescha betg tals criteris, decida l' autoritad da permissiun en il cas singul, tge premissas minimalas che garanteschan ina tegnida che respecta particularmain ils animals. 
Ordinaziun dals 28 da zercladur 2000 davart la planisaziun dal territori (OPT): Art. 43
Art. 43 Edifizis e stabiliments commerzials construids tenor il dretg vegl ( art. 37a LPT) 
^1 Midadas d' intent ed engrondiments d' edifizis e da stabiliments commerzials ch' èn daventads inconfurms a la zona pon vegnir permess: 
a. sche l' edifizi u il stabiliment è vegnì construì u midà legalmain; 
b. sch' i na resultan naginas consequenzas essenzialas per il territori e per l' ambient; 
c. sche la nova utilisaziun n' è betg inadmissibla tenor in auter decret federal; 
d.-f. … 
^2 La surfatscha utilisada en moda inconfurma a la zona dastga vegnir engrondida per 30 pertschient; ils engrondiments entaifer il volumen da l' edifizi existent vegnan quintads mo per la mesadad. 
^3 Sche la surfatscha utilisada en moda inconfurma a la zona duai vegnir engrondida per passa 100 m ordaifer il volumen da l' edifizi existent, dastga quai mo vegnir permess, sche l' engrondiment è indispensabel per cuntinuar cun il manaschi. 
Ordinaziun dals 28 da zercladur 2000 davart la planisaziun dal territori (OPT): Art. 43a
Art. 43a Disposiziuns cuminaivlas 
Permissiuns tenor questa secziun dastgan mo vegnir concedidas: 
a. sche l' edifizi na vegn betg pli duvrà per l' intent vertent che correspunda a la zona u ch' è lià al lieu u sch' i vegn garantì ch' el vegn mantegnì per quest intent; 
b. sche la nova utilisaziun na pretenda nagin edifizi cumpensatoric che n' è betg necessari; 
c. sch' i basegna sin il pli necessari in engrondiment minimal da l' avertura existenta e sche tut ils custs d' infrastructura, che resultan en connex cun l' utilisaziun permessa, pon vegnir adossads al proprietari; 
d. sche la cultivaziun agricula dals bains immobigliars vischins n' è betg periclitada; 
e. sche nagins interess predominants na s' opponan a quai. 
Ordinaziun dals 28 da zercladur 2000 davart la planisaziun dal territori (OPT): Art. 44
Art. 44 
^1 En cas da permissiuns en connex cun edifizis e stabiliments ordaifer las zonas da construcziun lascha l' autoritad chantunala cumpetenta far en il register funsil las suandantas menziuns per il bain immobigliar pertutgà: 
a. l' existenza d' in manaschi accessoric betg agricul ( art. 24b LPT); 
b. cundiziuns schliantas, sut las qualas ina permissiun è vegnida dada; 
c. l' obligaziun da restabilir il stadi legal. 
^2 Ella po laschar menziunar ulteriuras restricziuns da la proprietad, en spezial restricziuns d' utilisaziun e restricziuns dal dretg da disponer sco er cundiziuns e pretensiuns. 
^3 L' uffizi dal register funsil extingua d' uffizi ina menziun, suenter ch' il bain immobigliar è vegnì attribuì cun vigur legala ad ina zona da construcziun. En ils auters cas dastga l' uffizi dal register funsil mo extinguer la menziun, sche l' autoritad cumpetenta ha disponì che las premissas per la menziun sajan scadidas. 
Ordinaziun dals 28 da zercladur 2000 davart la planisaziun dal territori (OPT): Art. 45
Art. 45 Observaziun dal territori 
^1 L' uffizi federal examinescha, tge consequenzas che l' applicaziun da las disposiziuns davart la construcziun ordaifer las zonas da construcziun ha per il svilup dal territori e per la cuntrada. 
^2 Ils chantuns dattan a l' uffizi federal las infurmaziuns necessarias per quest intent. 
Ordinaziun dals 28 da zercladur 2000 davart la planisaziun dal territori (OPT): Art. 46
Art. 46 Communicaziuns dals chantuns davart las midadas dals plans d' utilisaziun 
Ils chantuns communitgeschan a temp a l' uffizi federal la midada da plans d' utilisaziun, sche surfatschas cun culturas alternantas vegnan reducidas per passa 3 hectaras u sch' i vegnan disturbadas cuntradas, biotops e lieus d' impurtanza naziunala. 
^2 En spezial preschenta ella, tge reservas d' utilisaziun ch' existan en il territori per gronda part surbajegià e co che quellas reservas duain vegnir utilisadas en moda spargnusa. 
Ordinaziun dals 28 da zercladur 2000 davart la planisaziun dal territori (OPT): Art. 48
Art. 48 Incumbensas e cumpetenzas da l' uffizi federal 
^1 L' uffizi federal prenda posiziun davart projects da la Confederaziun che han in effect sin il territori. 
^2 El elavura las basas necessarias per coordinar las activitads da la Confederaziun che han in effect sin il territori, per collavurar cun ils chantuns sco er per promover la planisaziun dal territori en ils chantuns. 
^3 El maina l' organ da coordinaziun ch' il Cussegl federal ha instituì entaifer l' administraziun federala. 
^4 En il sectur da la planisaziun dal territori ha el il dretg da far recurs tenor las disposiziuns generalas davart l' organisaziun giudiziala. 
Ordinaziun dals 28 da zercladur 2000 davart la planisaziun dal territori (OPT): Art. 49
Art. 49 Coordinaziun da las proceduras 
L' obligaziun da coordinar las proceduras vala tenor l' artitgel 4a da l' Ordinaziun dals 4 d' october 1993 davart il dretg funsil puril confurm al senn per l' autoritad chantunala ch' è cumpetenta per decider davart projects da construcziun ordaifer las zonas da construcziun ( art. 25 al. 2 LPT), sch' ella na po betg excluder ch' i dovria in' excepziun dal scumond da la partiziun reala e dal scumond da fragmentar parcellas tenor l' artitgel 60 da la Lescha federala dals 4 d' october 1991 davart il dretg funsil puril u ch' i dovria ina disposiziun da constataziun, tenor la quala il bain immobigliar pertutgà n' è betg suttamess al champ d' applicaziun da la Lescha federala davart il dretg funsil puril. 
Ordinaziun dals 28 da zercladur 2000 davart la planisaziun dal territori (OPT): Art. 52
Art. 52 Disposiziuns transitoricas 
^1 Las proceduras ch' èn pendentas il mument da l' entrada en vigur da questa ordinaziun e da la midada da la LPT dals 20 da mars 1998 vegnan giuditgadas tenor il dretg nov. 
^2 Las proceduras da recurs pendentas vegnan terminadas tenor il dretg vertent, nun ch' il dretg nov saja pli favuraivel per il petent. 
Ordinaziun dals 28 da zercladur 2000 davart la planisaziun dal territori (OPT): Art. 53
Art. 53 Entrada en vigur 
Questa ordinaziun entra en vigur il 1. da settember 2000. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Titel
810.31 
Lescha federala davart la perscrutaziun da cellas embrionalas da basa 
( Lescha davart las cellas da basa, LCB) 
dals 19 da december 2003 ( stadi dal 15 da favrer 2005) 
L' assamblea federala da la confederaziun svizra, sa basond sin l' artitgel 119 da la constituziun federala, suenter avair gì invista da la missiva dal cussegl federal dals 20 da november 2002, concluda: 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 1
Art. 1 Object, intent e champ d' applicaziun 
^1 Questa lescha fixescha sut tge premissas che cellas embrionalas umanas da basa dastgan vegnir producidas or d' embrios davanz per las utilisar per intents da perscrutaziun. 
^2 Ella duai impedir l' utilisaziun abusiva d' embrios davanz e da cellas embrionalas da basa sco er proteger la dignitad umana. 
^3 Ella n' è betg applitgabla per l' utilisaziun da cellas embrionalas da basa per intents da transplantaziun en il rom d' experiments clinics. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 2
Art. 2 Noziuns 
En questa lescha signifitgescha: 
a. embrio: il fritg da la fusiun dals nuschegls fin tar la terminaziun dal svilup dals organs; 
b. embrio davanz: in embrio producì en il rom da la fertilisaziun in vitro che na po betg vegnir duvrà per chaschunar ina gravidanza e che n' ha perquai nagina schanza da surviver; 
c. cellas embrionalas da basa: cella d' in embrio in vitro ch' è abla da sa differenziar en ils differents tips da cellas, ma che n' è betg abla da sa sviluppar ad in uman, e la lingia da cellas che deriva da quella; 
d. partenot: organissem che deriva d' ina cella d' ov nunfructifitgada. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 3
Art. 3 Acziuns scumandadas 
^1 Igl è scumandà: 
a. da crear in embrio per intents da perscrutaziun ( art. 29 al. 1 da la lescha davart la medischina da reproducziun dals 18 da december 1998), da producir cellas embrionalas da basa or d' in tal embrio u d' utilisar talas; 
b. d' intervegnir en moda modifitganta en il patrimoni genetic d' ina cella schermiglianta ( art. 35 al. 1 da la lescha davart la medischina da reproducziun dals 18 da december 1998), da producir cellas embrionalas da basa or d' in embrio modifitgà en tala maniera u d' utilisar talas; 
c. da crear in clon, ina schimera u in ibrid ( art. 36 al. 1 da la lescha davart la medischina da reproducziun dals 18 da december 1998), da producir cellas embrionalas da basa or d' ina tala creatira u d' utilisar talas; 
d. da sviluppar in partenot, da producir cellas embrionalas da basa or da quel u d' utilisar talas; 
e. d' importar u d' exportar in embrio tenor la litera a u b, in clon, ina schimera, in ibrid u in partenot. 
^2 Ultra da quai èsi scumandà: 
a. d' utilisar embrios davanz per in auter intent che per producir cellas embrionalas da basa; 
b. d' importar u d' exportar embrios davanz; 
c. da producir cellas embrionalas da basa or d' in embrio davanz suenter il settavel di da ses svilup; 
d. d' implantar en ina dunna in embrio davanz ch' è vegnì duvrà per la producziun da cellas embrionalas da basa. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 4
Art. 4 Gratuitadad 
^1 Embrios davanz e cellas embrionalas da basa na dastgan betg vegnir vendids u cumprads cunter pajament. 
^2 Embrios davanz e cellas embrionalas da basa ch' èn vegnids acquistads cunter pajament na dastgan betg vegnir utilisads. 
^3 Sco pajament vala er, sche avantatgs betg finanzials vegnan retschets respectivamain concedids. 
^4 Indemnisadas dastgan vegnir las expensas per: 
a. conservar u dar vinavant embrios davanz; 
b. producir, elavurar, conservar u dar vinavant cellas embrionalas da basa. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 5
Art. 5 Consentiment e scleriment 
^1 In embrio davanz dastga mo vegnir duvrà per la producziun da cellas embrionalas da basa, sch' il pèr pertutgà ha consentì da libra veglia ed en scrit. Avant ch' el dat ses consentiment sto el vegnir sclerì suffizientamain a bucca ed en scrit en moda enclegentaivla davart l' utilisaziun da l' embrio. 
^2 Il pèr dastga vegnir dumandà pir cur ch' igl è vegnì constatà che l' embrio è davanz. 
^3 Il pèr respectivamain la dunna u l' um po revocar il consentiment da tut temp e senza indicaziun da motivs fin al cumenzament da la producziun da cellas embrionalas da basa. 
^4 Sch' il consentiment vegn refusà u revocà, sto l' embrio vegnir destruì immediatamain. 
^5 En cas da mort decida la partenaria surviventa u il partenari survivent davart l' utilisaziun da l' embrio per producir cellas embrionalas da basa; ella u el sto observar la voluntad declerada u presumabla da la persuna morta. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 6
Art. 6 Independenza da las persunas participadas 
Las persunas ch' èn participadas a la producziun da cellas embrionalas da basa na dastgan ni collavurar a la procedura da reproducziun dal pèr pertutgà ni avair la cumpetenza da dar instrucziuns a las persunas ch' èn participadas a quella procedura. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 7
Art. 7 Obligaziun da dumandar ina permissiun per producir cellas embrionalas da basa 
^1 Tgi che vul producir cellas embrionalas da basa or d' embrios davanz per realisar in project da perscrutaziun, basegna ina permissiun da l' uffizi federal da sanitad ( uffizi federal). 
^2 La permissiun vegn concedida, sche: 
a. la posiziun affirmativa da la cumissiun etica tenor l' artitgel 11 è avant maun per il project da perscrutaziun; 
b. i n' existan naginas cellas embrionalas da basa adattadas en Svizra; 
c. i na vegnan betg duvrads dapli embrios davanz che quai ch' igl èn absolutamain necessaris per producir las cellas embrionalas da basa; e 
d. las premissas areguard la tecnica ed areguard il manaschi èn dadas. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 8
Art. 8 Obligaziun da dumandar ina permissiun per projects da perscrutaziun per meglierar las metodas da producziun 
^1 Tgi che vul producir cellas embrionalas da basa or d' embrios davanz en il rom d' in project da perscrutaziun per meglierar las metodas da producziun, basegna ina permissiun da l' uffizi federal. 
^2 La permissiun vegn concedida, sche: 
a. il project ademplescha las pretensiuns scientificas ed eticas tenor l' alinea 3; 
b. i na vegnan betg duvrads dapli embrios davanz che quai ch' igl èn absolutamain necessaris per cuntanscher la finamira da la perscrutaziun; e 
c. las premissas areguard la tecnica ed areguard il manaschi èn dadas. 
^3 Il project da perscrutaziun dastga mo vegnir realisà, sche: 
a. i duain vegnir cuntanschidas cun il project enconuschientschas essenzialas per meglierar las metodas da prodcuziun; 
b. i na pon betg vegnir cuntanschidas enconuschientschas equivalentas sin in' autra via; 
c. il project ademplescha las pretensiuns da qualitad scientificas; e 
d. il project è eticamain acceptabel. 
^4 Per il giudicament scientific ed etic dal project consultescha l' uffizi federal expertas ed experts independents. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 9
Art. 9 Obligaziuns da la titulara u dal titular da la permissiun 
^1 La titulara u il titular da la permissiun tenor ils artitgels 7 u 8 è obligada u obligà: 
a. da destruir l' embrio immediatamain suenter la producziun da las cellas embrionalas da basa; 
b. da rapportar a l' uffizi federal davart la producziun da cellas embrionalas da basa; 
c. da dar vinavant cellas embrionalas da basa cunter in' eventuala indemnisaziun tenor l' artitgel 4 per projects da perscrutaziun che vegnan realisads en Svizra, per ils quals è avant maun ina posiziun affirmativa da la cumissiun etica tenor l' artitgel 11. 
^2 En connex cun in project da perscrutaziun per meglierar las metodas da producziun è la titulara u il titular da la permissiun ultra da quai obligada: 
a. da communitgar a l' uffizi federal la terminaziun u l' interrupziun dal project; 
b. da render accessibla a la publicitad - suenter la terminaziun u l' interrupziun dal project - ina resumaziun dals resultats entaifer in termin commensurà. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 10
Art. 10 Obligaziun da dumandar ina permissiun per conservar embrios davanz 
^1 Tgi che vul conservar embrios davanz, basegna ina permissiun da l' uffizi federal. 
^2 La permissiun vegn concedida, sche: 
a. la producziun da cellas embrionalas da basa tenor ils artitgels 7 u 8 è vegnida permessa; 
b. la conservaziun è absolutamain necessaria per la producziun da cellas embrionalas da basa; e 
c. las premissas areguard la tecnica ed areguard il manaschi èn dadas per la conservaziun. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 11
Art. 11 Posiziun affirmativa da la cumissiun etica per projects da perscrutaziun 
In project da perscrutaziun cun cellas embrionalas da basa dastga vegnir cumenzà pir, sch' ina posiziun affirmativa da la cumissiun etica cumpetenta tenor l' artitgel 57 da la lescha federala dals 15 da december 2000 davart ils products terapeutics è avant maun. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 12
Art. 12 Pretensiuns scientificas ed eticas per projects da perscrutaziun 
In project da perscrutaziun cun cellas embrionalas da basa dastga vegnir realisà mo, sche: 
b. i na pon betg vegnir cuntanschidas enconuschientschas equivalentas sin in' autra via; 
c. il project ademplescha las pretensiuns da qualitad scientificas; e 
d. il project è eticamain acceptabel. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 13
Art. 13 Obligaziuns da la direcziun dal project 
^1 Avant che realisar in project da perscrutaziun cun cellas embrionalas da basa sto la direcziun dal project communitgar quai a l' uffizi federal. 
^2 Ella è obligada: 
a. da communitgar a l' uffizi federal ed a la cumissiun etica cumpetenta la terminaziun u l' interrupziun dal project; 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 14
Art. 14 Cumpetenzas da l' uffizi federal 
L' uffizi federal po scumandar u colliar cun cundiziuns in project da perscrutaziun cun cellas embrionalas da basa, sche las pretensiuns tenor questa lescha n' èn betg ademplidas cumplettamain. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 15
Art. 15 Obligaziun da dumandar ina permissiun per importar ed exportar cellas embrionalas da basa 
^1 Tgi che vul importar u exportar cellas embrionalas da basa, basegna ina permissiun da l' uffizi federal. 
^2 La magasinaziun en in deposit da la duana vala sco import. 
^3 La permissiun d' import vegn concedida, sche: 
a. las cellas embrionalas da basa vegnan duvradas per in project da perscrutaziun concret; 
b. las cellas embrionalas da basa èn vegnidas producidas d' embrios ch' èn vegnids creads per chaschunar ina gravidanza, che n' han dentant betg pudì vegnir duvrads per quest intent; e 
c. il pèr pertutgà ha - suenter ch' èl è vegnì sclerì - consentì da libra veglia en l' utilisaziun da l' embrio per intents da perscrutaziun e na survegn nagina indemnisaziun per quai. 
^4 La permissiun d' export vegn concedida, sche las cundiziuns per l' utilisaziun da las cellas embrionalas da basa èn equivalentas en il pajais da destinaziun sco quellas en questa lescha. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 16
Art. 16 Obligaziun d' annunzia per conservar cellas embrionalas da basa 
^1 Tgi che conserva cellas embrionalas da basa, sto communitgar quai a l' uffizi federal. 
^2 Il cussegl federal po prevair excepziuns da l' obligaziun d' annunzia, sch' igl è gia garantì en autra moda e maniera che l' uffizi federal ha enconuschientscha da la conservaziun da cellas embrionalas da basa. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 17
Art. 17 Disposiziuns executivas 
Il cussegl federal: 
a. fixescha las modalitads dal consentiment sco er las modalitads e la dimensiun dal scleriment tenor l' artitgel 5; 
b. precisescha las premissas per la permissiun sco er la procedura da permissiun tenor ils artitgels 7, 8, 10 e 15; 
c. precisescha las obligaziuns da la titulara u dal titular da la permissiun tenor l' artitgel 9 sco er da las persunas che basegnan ina permissiun tenor ils artitgels 10 e 15; 
d. precisescha l' obligaziun d' annunzia sco er las obligaziuns da las persunas che basegnan ina permissiun e da la direcziun dal project tenor ils artitgels 13 e 16; 
e. precisescha il cuntegn dal register tenor l' artitgel 18; 
f. fixescha las taxas tenor l' artitgel 22. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 18
Art. 18 Register 
L' uffizi federal maina in register public da las cellas embrionalas da basa ch' èn avant maun en Svizra e dals projects da perscrutaziun. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 19
Art. 19 Controlla 
^1 L' uffizi federal controllescha, sche las prescripziuns da questa lescha vegnan observadas. El fa inspecziuns periodicas spezialmain per quest intent. 
^2 Per ademplir questas incumbensas è el autorisà: 
a. da pretender gratuitamain las infurmaziuns ed ils documents necessaris; 
b. da metter pe en localitads da manaschi e da deposit; 
c. da pretender gratuitamain tut ils auters sustegns necessaris. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 20
Art. 20 Obligaziun da cooperar 
Tgi che utilisescha embrios davanz u cellas embrionalas da basa sto gidar gratuitamain l' uffizi federal tar l' adempliment da sias incumbensas e spezialmain: 
a. al dar infurmaziuns; 
b. al conceder invista dals documents; 
c. al conceder access a las localitads da manaschi e da deposit. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 21
Art. 21 Mesiras 
^1 L' uffizi federal prenda tut las mesiras ch' èn necessarias per l' execuziun da questa lescha. 
^2 El è autorisà spezialmain: 
a. da pronunziar reclamaziuns e da fixar in termin commensurà per restabilir il stadi legal; 
b. da sistir u da retrair permissiuns; 
c. da confiscar e da destruir embrios e cellas embrionalas da basa che na correspundan betg a las prescripziuns da questa lescha, sco er clons, schimeras, ibrids e partenots. 
^3 El prenda las mesiras preventivas necessarias. El è spezialmain autorisà da confiscar e da conservar embrios, cellas embrionalas da basa, clons, schimeras, ibrids e partenots contestads er en cas d' in suspect motivà. 
^4 Sch' ils organs da duana suspecteschan che questa lescha vegnia surpassada, èn els autorisads da retegnair al cunfin u en deposits da la duana spediziuns cun embrios, cun cellas embrionalas da basa, cun clons, cun schimeras, cun ibrids e cun partenots e da clamar l' uffizi federal. Quel fa ils ulteriurs scleriments e prenda las mesiras necessarias. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 22
Art. 22 Taxas 
Taxas vegnan incassadas per: 
a. conceder, sistir e retrair permissiuns; 
b. far controllas; 
c. ordinar e realisar mesiras. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 23
Art. 23 Evaluaziun 
^1 L' uffizi federal procura per l' evaluaziun da la efficacitad da questa lescha. 
^2 Suenter la terminaziun da l' evaluaziun, il pli tard però tschintg onns suenter l' entrada en vigur da questa lescha, rapporta il departament federal da l' intern al cussegl federal e fa propostas per l' ulteriur proceder. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 24
Art. 24 Delicts 
^1 Cun praschun vegn chastià, tgi che - sapientivamain: 
a. producescha cellas embrionalas da basa or d' in embrio ch' è vegnì creà u modifitgà en ses patrimoni genetic per intents da perscrutaziun u or d' in clon, or d' ina schimera, or d' in ibrid u or d' in partenot u tgi che utilisescha talas cellas embrionalas da basa u tgi che importa u exporta in tal embrio u in tal clon, ina tala schimera, in tal ibrid u in tal partenot ( art. 3 al. 1); 
b. dovra in embrio davanz per in auter intent che per producir cellas embrionalas da basa u importa u exporta in tal u producescha cellas embrionalas da basa or d' in embrio suenter il settavel di da ses svilup u implanta en ina dunna in embrio davanz ch' è vegnì duvrà per la producziun da cellas embrionalas da basa ( art. 3 al. 2). 
^2 Cun praschun u cun multa fin 200 000 francs vegn chastià, tgi che - sapientivamain: 
a. acquista u venda embrios davanz u cellas embrionalas da basa cunter pajament u dovra embrios davanz u cellas embrionalas da basa ch' en vegnids acquistads cunter pajament ( art. 4); 
b. violescha las prescripziuns davart il consentiment dal pèr pertutgà ( art. 5); 
c. exequescha senza permissiun activitads che basegnan ina permissiun ( art. 7, 8, 10 e 15). 
^3 Sche l' autura u l' autur dal delict agescha da professiun, importa il chasti: 
a. per il causal tenor l' alinea 1 praschun fin tschintg onns ed ina multa fin 500 000 francs; 
b. per ils causals tenor l' alinea 2 praschun fin tschintg onns u ina multa fin 500 000 francs. 
^4 Sche l' autura u l' autur dal delict agescha per negligientscha, è il chasti praschun fin sis mais u ina multa fin 100 000 francs. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 25
Art. 25 Surpassaments 
^1 Cun arrest u multa fin 50 000 francs vegn chastià, tgi che - sapientivamain u per negligentscha e senza ch' igl existia in delict tenor l' artitgel 24: 
a. violescha las prescripziuns davart l' independenza da las persunas pertutgadas ( art. 6); 
b. n' ademplescha betg las obligaziuns sco titulara u titular d' ina permissiun u las cundiziuns ch' èn colliadas cun la permissiun u las obligaziuns da la direcziun dal project u violescha l' obligaziun d' annunzia ( art. 9, 10, 13, 15 e 16); 
c. realisescha in project da perscrutaziun, schebain che quel è vegnì scumandà da l' uffizi federal, u n' ademplescha betg las cundiziuns colliadas cun quel ( art. 14); 
d. violescha l' obligaziun da cooperar ( art. 20); 
e. surpassa ina prescripziun executiva, da la quala il surpassament vegn declerà dal cussegl federal sco chastiabel, u surpassa ina disposiziun ch' è drizzada cunter el u cunter ella sut la smanatscha da chasti da quest artitgel. 
^2 La tentativa e la cumplicitad èn chastiablas. 
^3 In surpassament ed il chasti per in surpassament suranneschan suenter tschintg onns. 
^4 En cas spezialmain levs po vegnir desistì d' ina denunzia penala, d' ina persecuziun penala e d' in chasti. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 26
Art. 26 Cumpetenza e dretg penal administrativ 
^1 La persecuziun ed il giudicament d' acts chastiabels èn chaussa dals chantuns. 
^2 Ils artitgels 6 e 7 ( cuntravenziuns en manaschis) sco er 15 ( sfalsificaziun da documents, obtegnair tras fraud ina documentaziun publica faussa) da la lescha federala dals 22 da mars 1974 davart il dretg penal administrativ èn applitgabels. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 28
Art. 28 Disposiziun transitoria 
Tgi che ha gia cumenzà cun in project da perscrutaziun cun cellas embrionalas da basa sto communitgar quai a l' uffizi federal il pli tard trais mais suenter l' entrada en vigur da questa lescha. 
Lescha federala dals 19 da december 2003 davart la perscrutaziun da cellas embrionalas da basa (Lescha davart las cellas da basa, LCB): Art. 29
Art. 29 Referendum ed entrada en vigur 
^1 Questa lescha è suttamessa al referendum facultativ. 
^2 Il cussegl federal fixescha l' entrada en vigur. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Titel
836.2 
Lescha federala davart ils supplements da famiglia 
( Lescha davart ils supplements da famiglia, LSFam) 
dals 24 da mars 2006 ( versiun dal 1. da schaner 2013) 
L' Assamblea federala da la Confederaziun svizra, sa basond sin l' artitgel 116 alineas 2 e 4 da la Constituziun federala, suenter avair gì invista dal rapport da la Cumissiun per segirezza sociala e sanadad dal Cussegl naziunal dals 20 da november 1998 e dal rapport supplementar dals 8 da settember 2004 sco er da las posiziuns dal Cussegl federal dals 28 da zercladur 2000 e dals 10 da november 20045, concluda: 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 1
Art. 1 
Las disposiziuns da la Lescha federala dals 6 d' october 2000 davart la part generala dal dretg d' assicuranza sociala ( LPGA) èn applitgablas per ils supplements da famiglia, uschenavant che questa lescha na prevesa betg expressivamain ina divergenza da la LPGA. L' artitgel 76 alinea 2 e l' artitgel 78 LPGA n' èn betg applitgabels. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 2
Art. 2 Noziun ed intent dals supplements da famiglia 
Supplements da famiglia èn prestaziuns finanzialas unicas u periodicas che vegnan pajadas per gulivar parzialmain la grevezza finanziala pervia d' in u pervia da plirs uffants. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 3
Art. 3 Geners da supplements da famiglia; cumpetenzas dals chantuns 
^1 Ils supplements da famiglia tenor questa lescha cumpiglian: 
a. il supplement per uffants: el vegn pajà a partir dal mais da naschientscha da l' uffant fin la fin dal mais che l' uffant cumplenescha il 16avel onn da vegliadetgna; sche l' uffant è incapabel da gudagnar ( art. 7 LPGA), vegn pajà il supplement fin ch' il 20avel onn da vegliadetgna è cumplenì; 
b. il supplement per scolaziun: el vegn pajà a partir da la fin dal mais che l' uffant cumplenescha il 16avel onn da vegliadetgna fin ch' el ha terminà la scolaziun, maximalmain dentant fin la fin dal mais ch' el cumplenescha il 25avel onn da vegliadetgna. 
^2 En lur urdens da supplements da famiglia pon ils chantuns prevair per ils supplements per uffants e per scolaziun tariffas minimalas pli autas che quellas ch' èn fixadas en l' artitgel 5. Els pon er prevair supplements da naschientscha e d' adopziun. Las disposiziuns da questa lescha valan er per quels supplements da famiglia. Autras prestaziuns ston vegnir regladas e finanziadas ordaifer ils urdens da supplements da famiglia. Ulteriuras prestaziuns ch' èn previsas tras in contract collectiv u individual da lavur u tras autras regulaziuns na valan betg sco supplements da famiglia en il senn da questa lescha. 
^3 Il supplement da naschientscha vegn pajà per mintga uffant ch' è naschì viv u suenter ina gravidanza d' almain 23 emnas. Il Cussegl federal po fixar ulteriuras premissas. Il supplement d' adopziun vegn pajà per mintga uffant minoren che vegn recepì en vista a l' adopziun posteriura. L' adopziun da l' uffant da la conjugala u dal conjugal na dat nagin dretg sin in supplement. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 4
Art. 4 Uffants che dattan dretg sin supplements 
^1 In dretg sin supplements da famiglia dattan: 
a. uffants, cun ils quals igl exista ina relaziun da figlialanza en il senn dal Cudesch civil svizzer; 
b. uffants figliasters; 
c. uffants confidads; 
d. fragliuns sco er biadias e biadis da la persuna cun dretg sin supplements, sch' ella procura en moda predominanta per lur mantegniment. 
^2 Il Cussegl federal regla ils detagls. 
^3 Per uffants ch' èn domiciliads a l' exteriur regla il Cussegl federal las premissas per il dretg sin supplements da famiglia. Lur autezza sa drizza tenor la capacitad da cumpra en il stadi da domicil. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 5
Art. 5 Autezza dals supplements da famiglia; adattaziun da las tariffas 
^1 Il supplement per uffants importa almain 200 francs per mais. 
^2 Il supplement per scolaziun importa almain 250 francs per mais. 
^3 Il medem mument sco las rentas da l' Assicuranza per vegls e survivents ( AVS) adatta il Cussegl federal las tariffas minimalas a la chareschia, uschenavant che l' index naziunal dals pretschs da consum è s' augmentà per almain 5 puncts dapi che las tariffas èn vegnidas fixadas l' ultima giada. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 6
Art. 6 Scumond da retrair duas giadas in supplement 
Per il medem uffant vegn pajà mo in supplement da medem gener. Il pajament da la differenza tenor l' artitgel 7 alinea 2 resta resalvà. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 7
Art. 7 Concurrenza dal dretg da retrair supplements 
^1 Sche pliras persunas han in dretg sin supplements da famiglia per il medem uffant tenor il dretg federal e chantunal, tutga il dretg tenor la suandanta successiun: 
a. a la persuna cun activitad da gudogn; 
b. a la persuna che ha la tgira genituriala u che l' aveva fin a la maiorennitad da l' uffant; 
c. a la persuna, tar la quala l' uffant viva en emprima lingia u tar la quala el ha vivì en emprima lingia fin a sia maiorennitad; 
d. a la persuna, per la quala l' urden da supplements da famiglia è applitgabel en il chantun da domicil da l' uffant; 
e. a la persuna, da la quala l' entrada d' ina activitad da gudogn dependenta suttamessa a la AVS è la pli auta; 
f. a la persuna, da la quala l' entrada d' ina activitad da gudogn independenta suttamessa a la AVS è la pli auta. 
^2 Sch' ils dretgs sin supplements da famiglia da l' emprima e da la segunda persuna cun dretg sin supplements sa drizzan tenor ils urdens da supplements da famiglia da dus differents chantuns, ha la segunda persuna il dretg sin l' import che vegn calculà tenor la tariffa minimala legala en ses chantun, sche quel è pli aut che en l' auter chantun. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 8
Art. 8 Supplements da famiglia e contribuziuns da mantegniment 
Persunas cun dretg sin supplements ch' èn obligadas da pajar contribuziuns da mantegniment per uffants sin basa d' ina sentenzia giudiziala u d' ina cunvegna, ston pajar ils supplements da famiglia ultra da las contribuziuns da mantegniment. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 9
Art. 9 Pajament a terzas persunas 
^1 Sch' ils supplements da famiglia na vegnan betg duvrads per ils basegns da la persuna, a la quala els èn destinads, po questa persuna u sia represchentanza legala pretender ch' ils supplements da famiglia la vegnian pajads en divergenza da l' artitgel 20 alinea 1 LPGA er senza depender da l' assistenza. 
^2 Sin ina dumonda motivada ed en divergenza da l' artitgel 20 alinea 1 LPGA po il supplement per scolaziun vegnir pajà directamain a l' uffant maioren. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 10
Art. 10 Exclusiun da l' execuziun sfurzada 
Ils supplements da famiglia na suttastattan betg a l' execuziun sfurzada. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 11
Art. 11 Subordinaziun 
^1 A questa lescha èn suttamess: 
a. ils patruns ch' èn obligads da pajar contribuziuns tenor l' artitgel 12 da la lescha federala dals 20 da december 1946 davart l' Assicuranza per vegls e survivents ( LAVS); e 
b. las persunas emploiadas da patruns che n' èn betg obligads da pajar contribuziuns tenor l' artitgel 6 LAVS; 
c. las persunas assicuradas obligatoricamain tar la AVS sco persunas cun activitad da gudogn independenta. 
^2 Sco patrun da lavur vala, tgi che vegn considerà sco tal tenor la legislaziun federala davart la AVS. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 12
Art. 12 Urden da supplements da famiglia applitgabel 
^1 Las persunas ch' èn suttamessas a questa lescha èn obligadas da s' associar ad ina cassa da cumpensaziun per famiglias da quel chantun, en il qual ellas suttastattan a l' urden da supplements da famiglia. Per persunas cun activitad da gudogn independenta vala l' attribuziun a la cassa tenor l' artitgel 17, alinea 2, litera b tenor las medemas reglas sco per ils patruns. 
^2 Patruns da lavur e persunas cun activitad da gudogn independenta suttastattan a l' urden da supplements da famiglia da quel chantun, en il qual l' interpresa ha sia sedia giuridica, u sch' ina tala manca, da lur chantun da domicil. Filialas suttastattan a l' urden da supplements da famiglia da quel chantun, en il qual ellas sa chattan. Ils chantuns pon fixar regulaziuns divergentas. 
^3 Persunas emploiadas da patruns che n' èn betg obligads da pajar contribuziuns suttastattan a l' urden da supplements da famiglia da quel chantun, en il qual ellas èn registrads per la AVS. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 13
Art. 13 Dretg sin supplements da famiglia 
^1 Las persunas ch' èn assicuradas obligatoricamain en la AVS sco persunas emploiadas dad in patrun ch' è suttamess a questa lescha han il dretg sin supplements da famiglia. Las prestaziuns sa drizzan tenor l' urden da supplements da famiglia dal chantun confurm a l' artitgel 12 alinea 2. Il dretg sin supplements da famiglia cumenzà e scada cun il dretg da salari. Il Cussegl federal regla il dretg sin supplements da famiglia suenter ch' il dretg da salari è scadì. 
^2 Persunas emploiadas da patruns che n' èn betg obligads da pajar contribuziuns han il dretg sin supplements da famiglia. Las prestaziuns sa drizzan tenor l' urden da supplements da famiglia dal chantun confurm a l' artitgel 12 alinea 3. Il dretg sin supplements da famiglia cumenza e scada cun il dretg da salari. Il Cussegl federal regla il dretg sin supplements da famiglia suenter ch' il dretg da salari è scadì. 
Las persunas assicuradas obligatoricamain da la AVS sco persunas cun activitad da gudogn independenta han il dretg sin supplements da famiglia. Las prestaziuns sa drizzan tenor l' urden da supplements da famiglia dal chantun confurm l' artitgel 12 alinea 2. Il Cussegl federal regla ils detagls davart l' existenza e la scadenza da quest dretg. 
^3 I vegnan pajads mo supplements entirs. Il dretg sin supplements ha, tgi che paja contribuziuns da la AVS per in' entrada da gudogn annuala che correspunda almain al mez import annual da la renta da vegliadetgna minimala cumplaina da la AVS. 
^4 Il Cussegl federal regla: 
a. il dretg sin supplements da famiglia e la coordinaziun cun autras prestaziuns en cas d' incapacitad e d' impediment da lavurar; 
b. la procedura e la cumpetenza da las cassas da cumpensaziun per famiglias en cas da persunas che han plirs patruns e per persunas che han al medem temp ina activitad da gudogn dependenta ed independenta. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 14
Art. 14 Cassas admessas da cumpensaziun per famiglias 
Ils organs executivs èn: 
a. las cassas professiunalas ed interprofessiunalas da cumpensaziun per famiglias ch' èn renconuschidas dals chantuns; 
b. las cassas chantunalas da cumpensaziun per famiglias; 
c. las cassas da cumpensaziun per famiglias che vegnan manadas da las cassas da cumpensaziun da la AVS. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 15
Art. 15 Incumbensas da las cassas da cumpensaziun per famiglias 
^1 Las cassas da cumpensaziun per famiglias han en spezial las suandantas incumbensas: 
a. fixar e pajar ils supplements da famiglia; 
b. fixar ed incassar las contribuziuns; 
c. relaschar e communitgar las disposiziuns e las decisiuns da protesta. 
^2 Per regla paja il patrun ils supplements da famiglia a las persunas emploiadas cun dretg sin supplements. 
^3 Las cassas da cumpensaziun per famiglias procuran per l' equiliber finanzial cun accumular ina reserva adequata da fluctuaziun. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 16
Art. 16 Finanziaziun 
^1 Ils chantuns reglan la finanziaziun dals supplements da famiglia e dals custs administrativs. 
^2 Las contribuziuns vegnan calculadas en pertschients da l' entrada ch' è suttamessa a la AVS. 
^3 Ils chantuns decidan sch' i valan las medemas contribuziuns entaifer ina cassa da cumpensaziun per famiglias sin las entradas suttamessas a la AVS da persunas emploiadas sco er da persunas cun ina activitad da gudogn independenta. 
^4 Las contribuziuns da persunas cun ina activitad da gudogn independenta vegnan incassadas sulettamain sin quella part da las entradas che correspunda al salari maximal garantì en l' assicuranza obligatorica d' accidents. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 17
Art. 17 Cumpetenzas dals chantuns 
^1 Ils chantuns creeschan ina cassa chantunala da cumpensaziun per famiglias e surdattan sia gestiun a la cassa chantunala da cumpensaziun da la AVS. 
^2 Las cassas da cumpensaziun per famiglias èn suttamessas a la surveglianza dals chantuns. Cun resalva da questa lescha e sco cumplettaziun latiers sco er resguardond las structuras d' organisaziun e la procedura per la AVS relaschan ils chantuns las disposiziuns necessarias. Els reglan en spezial: 
a. la creaziun obligatorica d' ina cassa chantunala da cumpensaziun per famiglias; 
b. l' appartegnientscha a la cassa e la registraziun da las persunas ch' èn suttamessas a questa lescha tenor l' artitgel 11 alinea 1; 
c. las premissas e la procedura per renconuscher cassas da cumpensaziun per famiglias; 
d. la privaziun da la renconuschientscha; 
e. la fusiun e la schliaziun da cassas; 
f. las incumbensas e las obligaziuns da las cassas sco er dals patruns; 
g. las premissas per midar la cassa; 
h. il statut e las incumbensas da la cassa chantunala da cumpensaziun per famiglias; 
i. la revisiun da las cassas e la controlla dals patruns; 
j. la finanziaziun, cunzunt l' eventuala clav da repartiziun per las contribuziuns dals patruns sco er da las persunas emploiadas; 
k. eventualmain la gulivaziun da las grevezzas tranter las cassas; 
l. eventualmain la delegaziun d' ulteriuras incumbensas a las cassas da cumpensaziun per famiglias, cunzunt incumbensas per sustegnair las appartegnentas ed ils appartegnents da l' armada sco er incumbensas da la protecziun da la famiglia. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 18
Art. 18 
Las persunas emploiadas en l' agricultura sco er ils purs cun activitad da gudogn independenta han il dretg da supplements da famiglia tenor la Lescha federala dals 20 da zercladur 1952 davart ils supplements da famiglia en l' agricultura ( LSA). 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 19
Art. 19 Dretg sin supplements da famiglia 
^1 Persunas ch' èn assicuradas obligatoricamain en la AVS e ch' èn registradas tar la AVS sco persunas senza activitad da gudogn valan sco persunas senza activitad da gudogn. Ellas han il dretg sin supplements da famiglia tenor ils artitgels 3 e 5. L' artitgel 7 alinea 2 n' è betg applitgabel. Cumpetent è il chantun da domicil. 
Las persunas ch' èn assicuradas obligatoricamain tar la AVS sco persunas emploiadas o sco persunas cun ina activitad da gudogn independenta e che n' arrivan betg al salari minimal tenor l' artitgel 13 alinea 3 valan medemamain sco persunas senza activitad da gudogn. 
^2 Il dretg sin supplements da famiglia è collià cun la premissa che l' entrada ch' è suttamessa a la taglia na surpassia betg ina giada e mez l' import d' ina renta da vegliadetgna maximala cumplaina da la AVS e ch' i na vegnian retratgas naginas prestaziuns supplementaras a la AVS / AI. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 20
Art. 20 Finanziaziun 
^1 Ils supplements da famiglia per persunas senza activitad da gudogn vegnan finanziads dals chantuns. 
^2 Ils chantuns pon prevair che persunas senza activitad da gudogn ston pajar ina contribuziun en pertschients da lur contribuziuns da la AVS, sche questas contribuziuns surpassan la contribuziun minimala tenor l' artitgel 10 LAVS. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 21
Art. 21 Cumpetenzas dals chantuns 
Cun resalva da questa lescha e sco cumplettaziun latiers relaschan ils chantuns las disposiziuns necessarias davart las ulteriuras premissas per retrair supplements da famiglia, davart l' organisaziun e davart la finanziaziun. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 21a
Art. 21a Intent 
L' uffizi central da cumpensaziun maina in register davart ils supplements da famiglia, per: 
a. impedir che supplements da famiglia tenor l' artitgel 6 vegnian retratgs duas giadas; 
b. stgaffir transparenza davart ils supplements da famiglia ch' èn vegnids retratgs; 
c. sustegnair ils posts tenor l' artitgel 21c tar l' execuziun da questa lescha; 
d. servir a la Confederaziun ed als chantuns sco post d' infurmaziun, sco er furnir las datas che vegnan duvradas per far las retschertgas statisticas. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 21b
Art. 21b Access a las datas 
^1 Il Cussegl federal designescha ils posts che han access al register davart ils supplements da famiglia cun agid d' ina procedura d' invista. 
^2 Accessiblas publicamain èn las infurmaziuns davart il fatg, sch' in supplement da famiglia vegn retratg per in uffant e davart il post che al paja. Per far la dumonda ston vegnir inditgads il numer d' assicuranza e la data da naschientscha da l' uffant. Par observar il bainstar da l' uffant po il Cussegl federal fixar excepziuns da l' accessibladad publica. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 21c
Art. 21c Obligaziun d' annunzia 
Ils suandants posts communitgeschan immediatamain a l' uffizi central da cumpensaziun las datas ch' èn necessarias per manar il register davart ils supplements da famiglia: 
a. las cassas da cumpensaziun per famiglias tenor l' artitgel 14; 
b. las cassas da dischoccupaziun tenor ils artitgels 77 e 78 da la Lescha davart l' Assicuranza cunter la dischoccupaziun dals 25 da zercladur 1982; 
c. las cassas da cumpensaziun da la AVS per ademplir lur incumbensas tenor l' artitgel 13 da la Lescha federala dals 20 da zercladur 1952 davart ils supplements da famiglia en l' agricultura e tenor l' artitgel 60 alinea 1 da la Lescha federala dals 19 da zercladur 19593 davart l' Assicuranza d' invaliditad; 
d. ils posts chantunals ch' èn cumpetents per realisar ils supplements da famiglia per persunas senza activitad da gudogn. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 21d
Art. 21d Finanziaziun 
Il register davart ils supplements da famiglia vegn finanzià da la Confederaziun. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 21e
Art. 21e Disposiziuns executivas 
En collavuraziun cun ils posts tenor l' artitgel 21c relascha il Cussegl federal las disposiziuns executivas. Latiers tutgan en spezial: 
a. las datas che ston vegnir registradas e lur elavuraziun; 
b. l' access a las datas; 
c. las mesiras organisatoricas e tecnicas ch' èn necessarias per garantir la protecziun da las datas e la segirezza da las datas; 
d. la durada da la conservaziun da las datas. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 22
Art. 22 Particularitads da la giurisdicziun 
Davart recurs cunter decisiuns da las cassas da cumpensaziun per famiglias decida - en divergenza da l' artitgel 58 alineas 1 e 2 LPGA - la dretgira d' assicuranzas da quel chantun, dal qual l' urden da supplements da famiglia è applitgabel. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 23
Art. 23 Disposiziuns penalas 
Ils artitgels 87 - 91 LAVS èn applitgabels per persunas che violeschan las prescripziuns da la lescha qua avant maun en ina da las modas che vegn descritta en las disposiziuns da la LAVS. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 24
Art. 24 
^1 Per las persunas che vegnan designadas en l' artitgel 2 da l' ordinaziun nr. 1408 / 71 ed areguard las prestaziuns ch' èn previsas en l' artitgel 4 da questa ordinaziun, uschenavant ch' ellas sa chattan en il champ d' applicaziun da questa lescha, valan er: 
a. la Cunvegna dals 21 da zercladur 1999 tranter la Confederaziun svizra e la Communitad europeica cun ses stadis commembers davart la libra circulaziun da persunas ( Cunvegna davart la libra circulaziun da persunas) en la versiun dals protocols dals 26 d' october 20044 e dals 27 da matg 20085 concernent l' extensiun da la cunvegna davart la libra circulaziun da persunas sin ils novs stadis commembers da la CE, sia agiunta II e las ordinaziuns nr. 1408 / 71 e nr. 574 / 726 en lur versiun adattada; 
b. la Convenziun dals 4 da schaner 1960 per la fundaziun da l' Associaziun europeica da commerzi liber en la versiun da la cunvegna dals 21 da zercladur 2001 per midar la convenziun, sia agiunta K e la disposiziun 2 tar l' agiunta K sco er las ordinaziuns nr. 1408 / 71 e nr. 574 / 72 en lur versiun adattada. 
^2 Uschenavant che disposiziuns da questa lescha dovran la noziun « stadis commembers da la Communitad europeica», pertutga quai ils stadis, per ils quals è valaivla la cunvegna menziunada en l' alinea 1 litera a. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 25
Art. 25 Applitgabladad da la legislaziun davart la AVS 
Las disposiziuns da la legislaziun davart la AVS cun lur eventualas divergenzas da la LPGA valan confurm al senn per: 
a. elavurar datas da persunas ( art. 49a LAVS); 
b. communitgar las datas ( art. 50a LAVS); 
c. la responsabladad dals patruns ( art. 52 LAVS); 
d. la cumpensaziun ( art. 20 LAVS); 
e. l' autezza dals tschains da retard e da bunificaziun; 
f. il numer d' assicuranza ( art. 50c LAVS); 
g. l' applicaziun sistematica dal numer d' assicuranza ( art. 50d LAVS). 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 26
Art. 26 Prescripziuns dals chantuns 
^1 Ils chantuns adattan lur urdens da supplements da famiglia fin che questa lescha entra en vigur e relaschan las disposiziuns executivas tenor l' artitgel 17. 
^2 Sch' i n' è betg pussaivel da relaschar la regulaziun definitiva entaifer il termin fixà, po la regenza chantunala fixar ina regulaziun provisorica. 
^3 Las disposiziuns executivas chantunalas ston vegnir tramessas a las autoritads federalas per laschar prender enconuschientscha. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 27
Art. 27 Disposiziuns executivas 
^1 Il Cussegl federal vegn incumbensà cun l' execuziun. El relascha las disposiziuns executivas ch' èn necessarias per in' applicaziun unitara. 
^2 Per ademplir sia funcziun da surveglianza tenor l' artitgel 76 LPGA po el incumbensar l' Uffizi federal d' assicuranzas socialas da dar directivas als posts ch' èn incaricads d' exequir questa lescha sco er da far statisticas unitaras. 
Lescha federala dals 24 da mars 2006 davart ils supplements da famiglia (lescha davart ils supplements da famiglia, LSFam): Art. 29
Art. 29 Referendum ed entrada en vigur 
^1 Questa lescha è suttamessa al referendum facultativ. 
^2 Il Cussegl federal fixescha l' entrada en vigur cun resalva da l' alinea 3. 
^3 Ils artitgels 17 e 26 entran en vigur l' emprim di dal segund mais suenter ch' il termin da referendum è scadì senza ch' el saja vegnì duvrà ubain l' emprim di dal quart mais suenter che la lescha è vegnida acceptada a la votaziun dal pievel. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Titel
974.1 
Lescha federala davart la collavuraziun cun ils stadis da l' Europa da l' ost 
dals 24 da mars 2006 ( stadi dal 1. da zercladur 2007) 
L' assamblea federala da la confederaziun svizra, sa basond sin l' artitgel 54 da la constituziun federala, suenter avair gì invista da la missiva dal cussegl federal dals 31 da mars 2004, concluda: 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 1
Art. 1 Object 
^1 La confederaziun prenda mesiras ch' èn adattadas da sustegnair ils stadis da l' Europa da l' ost en lur stentas d' installar e da consolidar la democrazia sco er da midar a l' economia da martgà ed a sia concepziun sociala. 
^2 Ils stadis da l' Europa da l' ost en il senn da questa lescha èn ils anteriurs pajais communistics da l' Europa da l' ost sco er da la communitad dals stadis independents ( CSI). 
^3 En il rom da la contribuziun da la Svizra per reducir las disparitads economicas e socialas en l' uniun europeica engrondida po la confederaziun er sustegnair Malta e Cipra. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 2
Art. 2 Finamiras 
La collavuraziun cun ils stadis da l' Europa da l' ost ha las suandantas finamiras: 
a. promover e rinforzar la constituziunalitad ed ils dretgs umans sco er installar e fortifitgar il sistem democratic, spezialmain d' instituziuns politicas stabilas; 
b. promover in svilup economic e social persistent che sa basa sin princips da l' economia da martgà e che favurisescha la stabilitad economica, il svilup cultural, il creschament da las entradas ed il meglierament da las cundiziuns da viver da la populaziun e che contribuescha tras quai a la protecziun da l' ambient ed a l' utilisaziun raziunala da las resursas natiralas. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 3
Art. 3 Princips 
^1 La collavuraziun cun ils stadis da l' Europa da l' ost è ina part da la politica exteriura e da la politica economica exteriura da la Svizra. Ella sa basa en spezial sin il princip dal partenadi solidaric. 
^2 Las mesiras tenor questa lescha resguardan las relaziuns en ils stadis da l' Europa da l' ost ed en spezial ils basegns da la populaziun. 
^3 Ellas premettan ch' ils stadis partenaris prendian avunda atgnas mesiras efficazias. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 4
Art. 4 Democrazia e dretgs umans 
Il cussegl federal procura che la collavuraziun sa basia sin ils princips da la democrazia e da l' observaziun dals dretgs umans. El po prender las mesiras basegnaivlas e far las adattaziuns necessarias, sche quests princips vegnan violads en moda gravanta. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 5
Art. 5 Proceder 
Las mesiras pon vegnir realisadas en il rom da stentas bilateralas u multilateralas u en moda autonoma. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 6
Art. 6 Coordinaziun 
La confederaziun coordinescha sias mesiras cun las stentas dals stadis da l' Europa da l' ost e cun las prestaziuns d' autras instituziuns svizras, estras ed internaziunalas. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 7
Art. 7 Furmas da collavuraziun 
La collavuraziun cun ils stadis da l' Europa da l' ost po avair las suandantas furmas: 
a. collavuraziun tecnica; 
b. collavuraziun finanziala, inclusiv subsidis finanzials, agid a la bilantscha dals pajaments, amortisaziun dals debits e garanzias da credit; 
c. mesiras per promover la participaziun al commerzi mundial; 
d. mesiras per promover l' utilisaziun da meds finanzials dal sectur privat; 
e. mintga furma che cumplettescha las mesiras tenor las literas a-d e che serva a las finamiras numnadas en l' artitgel 2. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 8
Art. 8 Prestaziuns finanzialas 
Las prestaziuns finanzialas da la confederaziun pon vegnir fatgas sco: 
a. contribuziuns che na ston betg vegnir rembursadas; 
b. emprests da daners; 
c. participaziuns; 
d. garanzias. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 9
Art. 9 Cumbinar mesiras 
Differentas furmas da collavuraziun e da prestaziuns finanzialas da la confederaziun pon vegnir cumbinadas. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 10
Art. 10 Credits generals 
Ils meds finanzials per finanziar las mesiras tenor questa lescha vegnan deliberads da l' assamblea federala cun in conclus federal simpel sco credits generals per mintgamai plirs onns. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 11
Art. 11 Taxas en cas da garanzias da credit 
^1 Sche la confederaziun dat garanzias da credit, po ella incassar taxas dals stadis che survegnan las garanzias. Quellas taxas gidan a cuvrir ils custs administrativs sco er ils cas da donn che resultan da las garanzias da credit. 
^2 La taxa vegn calculada da princip tenor las ristgas respectivas sco er tenor l' autezza e tenor la durada da la garanzia. 
^3 Il cussegl federal fixescha la tariffa da taxas; en quest connex po el resguardar la situaziun speziala dals singuls stadis da l' Europa da l' ost. 
^4 Per cuvrir ils cas da donn ston l' emprim vegnir duvrads ils retgavs da las taxas. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 12
Art. 12 Fixar las prioritads 
Il cussegl federal fixescha ils accents ed ils champs d' activitad principals da las mesiras tenor questa lescha; en quest connex sa basa el sin ils princips da questa lescha e resguarda las experientschas e las enconuschientschas spezialas ch' èn disponiblas en Svizra. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 13
Art. 13 Contracts 
^1 Il cussegl federal po far contracts internaziunals che fixeschan ils princips generals da la collavuraziun cun in u cun plirs stadis u cun in' organisaziun internaziunala. 
^2 Ils uffizis federals cumpetents pon far contracts da dretg internaziunal, da dretg privat u da dretg public che sa refereschan a programs u a projects. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 14
Art. 14 Collavuraziun cun terzas persunas 
^1 Cun la projectaziun e cun la realisaziun da mesiras pon vegnir incumbensadas terzas persunas. 
^2 Il cussegl federal po sustegnair stentas d' instituziuns privatas che correspundan a las finamiras ed als princips da questa lescha. 
^3 En cas da projects en il rom da questa lescha po el cooperar cun chantuns, cun vischnancas e cun instituziuns publicas e sustegnair lur stentas. 
^4 Per ademplir las finamiras tenor questa lescha po el fundar persunas giuridicas u concluder che la confederaziun sa participeschia a talas. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 15
Art. 15 Coordinaziun entaifer l' administraziun 
Il cussegl federal procura per ina coerenza e per ina coordinaziun da la politica da l' Europa da l' ost entaifer l' administraziun. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 16
Art. 16 Elavuraziun da datas 
^1 L' unitad administrativa cumpetenta po elavurar las datas da persunas natiralas u da persunas giuridicas ch' èn incumbensadas da realisar las mesiras tenor questa lescha u ch' èn pertutgadas da talas. En spezial sa tracti da las suandantas datas: 
a. num, prenum e data da naschientscha; 
b. lieu d' origin, naziunalitad e numer dal passaport; 
c. religiun; 
d. stadi civil; 
e. numer da la AVS; 
f. indicaziuns davart la carriera professiunala e militara; 
g. profils da la persunalitad; 
h. activitads politicas e sindicalas; 
i. indicaziuns davart la sanadad. 
^2 Datas davart la sanadad dastgan vegnir transferidas al servetsch medicinal da la confederaziun, sche quest post las basegna per ademplir sia incumbensa legala. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 17
Art. 17 Cumissiun consultativa 
La cumissiun consultativa per cooperaziun da svilup internaziunala tenor l' artitgel 14 da la lescha federala dals 19 da mars 1976 davart la cooperaziun da svilup e l' agid umanitar sin plaun internaziunal cusseglia il cussegl federal en spezial areguard las finamiras ed areguard las prioritads da la collavuraziun. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 18
Art. 18 Evaluaziuns e rapport 
^1 Il cussegl federal surveglia l' utilisaziun efficazia dals meds finanzials deliberads e procura per evaluaziuns periodicas. 
^2 El rapporta en chaussa a las chombras federalas, e quai per mintga perioda da credit. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 19
Art. 19 Disposiziuns executivas 
Il cussegl federal relascha las disposiziuns executivas. 
Lescha federala dals 24 da mars 2006 davart la collavuraziun cun ils stadis da l’Europa da l’ost: Art. 22
Art. 22 Referendum, entrada en vigur e durada da la vigur 
^1 Questa lescha è suttamessa al referendum facultativ. 
^2 Il cussegl federal fixescha l' entrada en vigur. 
^3 Questa lescha vala durant diesch onns. 
