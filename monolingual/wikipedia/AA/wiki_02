<doc id="5219" url="https://rm.wikipedia.org/wiki?curid=5219" title="Hamburg">
Hamburg

Hamburg (en tudestg, "Hamburg" u "Freie und Hansestadt Hamburg" -- Citad Libra ed Hanseatica da Hamburg) è la citad da Germania la pli gronda suenter Berlin, ed è il port principal da Germania; ella è anc il segund grond port da l'Uniun europeica.

Tenor il dumber d'abitants è Hamburg segund be davos Berlin, ed è la segund gronda citad nun chapitala en Europa tenor il populaziun (suonda Petersburg però preceda Barcelona).

Hamburg sa chatta sin las rivas dal flum Elba ("Elbe" en tudestg) en il nordvest da la Germania. È ina citad-stadi situada tranter ils pajais federativs da Saxonia bassa ("Niedersachsen") e Schleswig-Holstein.

Hamburg sa chatta en il punct nua ch'ils flums Alster e Bille sbuccan en la Elba, che a 110 km pli vers nordvest sbucca da sia vart en la Mar dal nord. La citad è traversada dad ina spessa rait da chanals numnads "Fleete"; il center da la citad è circumdà dals dus lais artifizials furmads da l'Alster: il lai Binnenalster (la part dil flum che sa chattava entaifer ils mirs antics da la citad) ed il lai Außenalster (Alster dador).

Il port natiral sa extenda sin tutta la largezza da l'Elba, principalmain sin la riva meridiunala visavi ils quartiers da St. Pauli ed Altona.

Las duas rivas dal flum èn colliadas tras punts a l'ost e tras dus tunnels.

Hamburg cunfina cun 30 vischnancas, da las qualas 22 èn en Schleswig-Holstein ed 8 en la Saxonia bassa:

La contribuziun la pli signifitganta a l'economia da Hamburg è il Port da Hamburg, segund be al port da Rotterdam en Europa e a la nonavla posiziun en il mund, cun in transport da 9,8 milliuns da TEU e 134 milliuns da tonnas da vitgiras en l'onn 2007.

Suenter la reunificaziun tudestga, Hamburg ha recuperà la part orientala da la atgna retroterra, daventond lunschor il port pli en creschientscha da tut l'Europa. Il commerzi internaziunal è era il motiv dad in grond dumber da consulats en la citad. Schebain situada a 110 km da la sbuccada da l'Elba, Hamburg vegn considerada sco in port da la mar per sia capacitad da admettar grondas navs transatlanticas.

Ensemen cun Seattle e Toulouse, Hamburg è in dals sezs principals da l'industria da l'aviaziun civila. La Airbus, che ha in da ses lieus da producziun a Hamburg, ed autras interpresas dal sectur, emploieschan pli che 30'000 persunas da la citad e dals conturns.

In auter sectur d'impurtanza particulara è quest da las medias. Han lur sez intginas da las chasas edituras las pli grondas tudestgas: Axel Springer AG, Gruner + Jahr, Heinrich Bauer Verlag, Der Spiegel e Die Zeit. Circa la mesadad da las revistas e da las gasettas tudestgas a diffusiun naziunala vegnan producidas a Hamburg. Èn era numerusas interpresas en il champ da la musica (la pli gronda tranter las qualas è la Warner Bros Record Germania) e da l'Internet (per exempel las filialas tudestgas da AOL, Adobe Systems e Google han lur sez qua).

L'industria greva includa la producziun d'atschal ed aluminium, la fabrica d'arom la pli gronda d'Europa e numerus plazzals navals sco quest da Blohm + Voss.

Tranter las autras interpresas dad interess han lur sez qua era la Tesa (leader mundial sin il martgà da la fabricaziun da materials adesivs) e la Gruppa Körber.

A Hamburg sa chatta era in dals centers ils pli impurtants en Europa per la retschertga da la fisica, il DESY (Deutsches Elektronen-SYnchrotron), nua ch'en 2007 vegniva scuverta la particla Theta+, consistinda da tschintg quarks e tschertgada invan durant circa trenta onns.



Protestants 37%, catolics 10%, muslims 8%, ateists ed agnosts 40%

Hamburg ha il port il pli grond en Germania, situà lung l'Elba; el è il segund port en Europa davos quel da Rotterdam.

L'eroport citadin è Hamburg-Fuhlsbüttel e sa chatta al nord da la citad.

Hamburg è in punct central da traffic ferroviar ed ha la staziun da manevrar la pli gronda da l'Europa, quella da "Maschen", situada al sid da la citad.

Las staziuns principalas èn:

Las interpresas dal traffic regiunal (bus, viafier urbana, metro e bartgas dal port) collavuran en la Hamburger Verkehrsverbund (HVV; associaziun da traffic da Hamburg).

Il pretsch d'in bigliet dal di è € 5,10 (fanadur 2008).

La rait da tram vegniva eliminada en il 1978.

Hamburg ha ina rait da "S-Bahn" (viafier urbana) gestida da la Deutsche Bahn sin binaris separads da quels da la rait naziunal.

La rait è cumposta da 4 lingias ordinarias plus 2 da rinforz:
La rait da metro ("U-Bahn", anc numnada "Hochbahn", "viafier elevada", pervia da sia structura) sa cumpona da 3 lingias:
Ina quarta lingia, che è ussa en construcziun, è previsa per colliar il quartier "Hafencity".

Intgins tocs da lingias regiunalas da la viafier naziunala pon vegnir duvradas cun bigliets dal HVV:

Hamburg è (ensemen cun Bremen e Berlin) ina da las trais "citads-stadis" tranter ils 16 pajais federativs (Bundesländer) tudestgs. Il parlament ha num "Bürgerschaft". Il president da la citad (a ses terz temp d'uffizi) è Olaf Scholz (SPD), che è era chau dal "Senat" (guvern).

Hamburg è sutdividida en 7 districts ("Bezirk", pl. "Bezirke"):

Ils 7 districts èn sutdividids en 104 quartiers ("Stadtteile").

A Hamburg appartegnan era 3 inslas en il Mar dal nord, Neuwerk, Nigehörn e Scharhörn, avant la costa da Cuxhaven. Ellas fan part dal district di Mitte. Tut las 3 inslas èn administrativamain in quartier, Neuwerk. L'insla da Neuwerk è era la suletta insla abitada (36 persunas en il 2006).






</doc>
<doc id="5222" url="https://rm.wikipedia.org/wiki?curid=5222" title="Saxonia">
Saxonia

Saxonia (tudestg e uffizialmain: "Freistaat Sachsen"; sorb: "Swobodny stat Sakska"/"Zwězkowy kraj Sakska") è in pajais federativ da la Germania.

La surfatscha dal pajais cuvra 18.415,51 km². 


</doc>
<doc id="5223" url="https://rm.wikipedia.org/wiki?curid=5223" title="Saxonia Inferiura">
Saxonia Inferiura

La Saxonia Inferiura u Saxonia Bassa (tudestg "Niedersachsen") è in pajais federativ da la Germania. Sia chapitala è Hannover.

La surfatscha dal pajais cuvrescha 47.624,22 km². 


</doc>
<doc id="5224" url="https://rm.wikipedia.org/wiki?curid=5224" title="Rain dal Nord-Vestfalia">
Rain dal Nord-Vestfalia

Rain dal Nord-Vestfalia (tudestg e uffizialmain: Nordrhein-Westfalen) è in pajais federativ da la Germania. Sia chapitala è Düsseldorf.

La surfatscha dal pajais cuvrescha 34.085,27 km². 


</doc>
<doc id="5229" url="https://rm.wikipedia.org/wiki?curid=5229" title="Saxonia-Anhalt">
Saxonia-Anhalt

Saxonia-Anhalt (tudestg e uffizialmain: Sachsen-Anhalt) è in pajais federativ da la Germania. Sia chapitala è Magdeburg.

La surfatscha dal pajais cuvrescha 20.446,31 km². 



</doc>
<doc id="5231" url="https://rm.wikipedia.org/wiki?curid=5231" title="Mecklenburg-Pomerania Anteriura">
Mecklenburg-Pomerania Anteriura

Mecklenburg-Pomerania anteriura (tudestg e uffizialmain: Mecklenburg-Vorpommern) è in pajais federativ da la Germania. Sia chapitala è Schwerin.

La surfatscha dal pajais cuvrescha 23.180,14 km². 


</doc>
<doc id="5233" url="https://rm.wikipedia.org/wiki?curid=5233" title="Territori dal Nord">
Territori dal Nord

Il Territori dal Nord (englais: "Northern Territory", NT en l'abreviaziun da la posta) n'è uffizialmain betg in pajais federal da l'Australia ma in territori. Sias leschas vegnan definidas da la chapitala federala, Canberra.

L'onn 2006 dumbrava il territori 192'898 abitants.

Las citads pricipalas dal Territori dal Nord:

Quest territori è conuschent per sias attracziuns turisticas sco per exempel:

La surfatscha dal territori cumpiglia 1 420 970 km².


</doc>
<doc id="5234" url="https://rm.wikipedia.org/wiki?curid=5234" title="Territori da la chapitala australiana">
Territori da la chapitala australiana

Il Territori da la chapitala australiana (en lingua englaisa: "Australian Capital Territory" u curt "ACT") è in territori da l'Australia en il qual la chapitala Canberra sa chatta . L'ACT è in'enclava da 2.358 km² ch'è enserrada cumplettamain dal pajais federativ da l'Australia orientala da la Nova Valisa dal Sid.


</doc>
<doc id="5239" url="https://rm.wikipedia.org/wiki?curid=5239" title="Agentura da Novitads Rumantscha">
Agentura da Novitads Rumantscha

L'Agentura da Novitads Rumantscha (ANR) ha l'incumbensa da proveder regularmain ils meds da massa rumantschs cun contribuziuns actualas.



</doc>
<doc id="5243" url="https://rm.wikipedia.org/wiki?curid=5243" title="Lescha da linguas chantunala">
Lescha da linguas chantunala

Ils 17 da zercladur 2007 ha la populaziun grischuna approvà la nova lescha da linguas chantunala.

La lescha da linguatgs chantunala è ina consequenza da la nova constituziun dal chantun che organisescha da nov ils dretgs linguistics. Fin qua tutgava la suveranitad linguistica exclusivamain a las vischnancas. Ellas sezzas decidevan tge lingua chantunala ch’ellas applitgeschan sco lingua uffiziala e lingua da scola. La nova Constituziun restrenscha quel dretg, uschia che las vischnancas pon be midar lingua en accord cun il chantun. La lescha da linguas vul concretisar l’idea da la constituziun.

Tenor la lescha po ina vischnanca be midar lingua sche tschertas cundiziuns èn ademplidas (60% tudestg = pussaivladad da daventar vischnanca bilingua). In referendum encunter n’ha betg gì success.




</doc>
<doc id="5250" url="https://rm.wikipedia.org/wiki?curid=5250" title="Schaan">
Schaan

Schaan è ina vischnanca dal Liechtenstein.


</doc>
<doc id="5252" url="https://rm.wikipedia.org/wiki?curid=5252" title="Vischnancas dal chantun Argovia">
Vischnancas dal chantun Argovia


</doc>
<doc id="5253" url="https://rm.wikipedia.org/wiki?curid=5253" title="Triesen">
Triesen

Triesen è ina vischnanca dal Liechtenstein.


</doc>
<doc id="5254" url="https://rm.wikipedia.org/wiki?curid=5254" title="Balzers">
Balzers

Balzers è ina vischnanca dal Liechtenstein.


</doc>
<doc id="5255" url="https://rm.wikipedia.org/wiki?curid=5255" title="Triesenberg">
Triesenberg

Triesenberg è ina vischnanca dal Liechtenstein.


</doc>
<doc id="5256" url="https://rm.wikipedia.org/wiki?curid=5256" title="Planken">
Planken

Planken è ina vischnanca dal Liechtenstein.


</doc>
<doc id="5259" url="https://rm.wikipedia.org/wiki?curid=5259" title="Vischnancas dal chantun Friburg">
Vischnancas dal chantun Friburg


</doc>
<doc id="5262" url="https://rm.wikipedia.org/wiki?curid=5262" title="Eschen">
Eschen

Eschen è ina vischnanca dal Liechtenstein.


</doc>
<doc id="5263" url="https://rm.wikipedia.org/wiki?curid=5263" title="Schellenberg">
Schellenberg

Schellenberg è ina vischnanca dal Liechtenstein.


</doc>
<doc id="5264" url="https://rm.wikipedia.org/wiki?curid=5264" title="Gamprin">
Gamprin

Gamprin è ina vischnanca dal Liechtenstein.


</doc>
<doc id="5265" url="https://rm.wikipedia.org/wiki?curid=5265" title="Ruggell">
Ruggell

Ruggell è ina vischnanca dal Liechtenstein.


</doc>
<doc id="5266" url="https://rm.wikipedia.org/wiki?curid=5266" title="Mauren">
Mauren

Mauren è ina vischnanca dal Liechtenstein.


</doc>
<doc id="5269" url="https://rm.wikipedia.org/wiki?curid=5269" title="District da la Sense">
District da la Sense

Il district da la Sense (tudestg: Sensebezirk) è in district dal chantun Friburg.

Il district da la Sense giascha en l'ost dal chantun. El è numnà tenor il flum Sense (franzos "Singine"), che marca la plipart da ses cunfin oriental cun il chantun Berna. In auter flum dal "Senseland" è l'Ärgera, che nascha sco la Sense en il Senseoberland, ina regiun en il sid dal district ch'appartegna a las Prealps friburgaisas. Il nord ed il vest dal district han in'auta spessezza da la populaziun en fan part da las aglomeraziuns da Berna e Friburg.

Las vischnancas da Plaffeien ed Oberschrot giaschan en il perimeter dal Parc natiral regiunal Gantrisch.

Tranter il 7avel e l'8avel tschientaner han ils Alemans cumenzà cun la colonisaziun da la regiun. Els eran ils purtaders da la germanisaziun e da l'urbarisaziun entras runcada en il sidost dal chantun actual. Qua e là han els traversà la Sarine (tud. "Saanne").

La regiun da la Sense è vegnida menziunada per l'emprima giada il 1076 sco "Sensuna" ed è dapi la restructuraziun dals anteriurs quatter "Stadtpanner" in agen district. La plipart dal district da la Sense appartegniva fin tar l'Ancienne Régime tar l"'Aupanner" e cun quai a l'intschess da la Republica da Friburg ("Respublicas Friburgensis").


</doc>
<doc id="5271" url="https://rm.wikipedia.org/wiki?curid=5271" title="Losanna (district)">
Losanna (district)

Il District da Losanna è in district svizzer dal chantun Vad.




</doc>
<doc id="5277" url="https://rm.wikipedia.org/wiki?curid=5277" title="Renaschientscha">
Renaschientscha

Il term renaschientscha (resp. la furma franzosa "renaissance") denominescha l’epoca da l’istorgia culturala e da l’istorgia d’art situada al cumenzament dal temp modern (15avel e 16avel tschientaner). Il num – ch’è s’etablì en emprima lingia en il 19avel tschientaner – cunfinescha l’epoca dal temp medieval precedent e fa allusiun a l’idea che la cultura europeica saja puspè s’orientada pli ferm a l’antica greca e romana. Sco tratg caracteristic tschenta la renaschientscha il singul individi en il center da tut esser.

Bain aveva gia il temp medieval guardà enavos sin l’antica. Ma en ils dus tschientaners che suondan è vegnida recepida ina paletta bler pli vasta da texts antics; plinavant ha l’umanissem studegià en quests texts aspects ch’eran vegnids negligids, sco per exempel dumondas davart la furma dal stadi. En consequenza da quest resvegl spiertal è la renaschientscha er marcada d’ina vaira unda d’invenziuns e scuvertas.

La vieuta dal temp medieval al temp modern n’è betg succedida a moda abrupta, mabain successivamain en il decurs dal 13avel e 14avel tschientaner. Sco temp da fluriziun da la renaschientscha valan il 15avel e 16avel tschientaner (talian: "Quattrocento" e "Cinquecento"). Il baroc (en l’istorgia d’art) respectivamain l’absolutissem (sco epoca istorica) marcheschan la fin da la renaschientscha vers l’entschatta dal 17avel tschientaner. En l’Europa dal Nord è la renaschientscha sa fatga valair pli tard ed è er vegnida substituida pli tard tras il baroc. En las parts protestantas (en spezial en l’Europa dal Nord) è la denominaziun d’epoca ‹renaschientscha› main preschenta damai che la refurmaziun è sa fatga valair sco moviment central.

Tar ils pli enconuschents artists da la renaschientscha tutgan ils Talians Leonardo da Vinci, Tizian e Donatello sco er il Tudestg Albrecht Dürer. L’epoca en ses pli vast senn è dentant er marcada d’impurtants scripturs sco Dante Alighieri e William Shakespeare. Il filosof Niccolò Machiavelli vala sco represchentant d’ina politica da pussanza, Erasmus da Rotterdam perencunter stat per morala e reflexiun da sasez. En la musica è l’epoca colliada cun in augment en la polifonia e cun novas armonias sco tar Orlando di Lasso.

Il term "rinascita" u "rinascimento" è vegnì duvrà l’emprima giada il 1550 da l’artist e biograf talian Giorgio Vasari. Vasari differenziescha tranter trais fasas en il svilup da l’istorgia d’art: l’epoca gloriusa da l’antica greca e romana, il temp intermediar da la decadenza medievala, la renaschientscha da l’art e dal spiert da l’antica a partir dal 1250. Tenor Vasari hajan sculpturs, architects e picturs da la segunda mesadad dal 13avel tschientaner, tranter auter Arnolfo di Cambio, Niccolò Pisano, Cimabue e Giotto, «mussà en temps da gronda stgiraglia als maisters che duevan suandar la via vers la perfecziun».

Ils onns 1820/30 è il term "renaissance" vegnì surpiglià en la lingua franzosa. Enturn il 1840 è questa furma vegnida duvrada en scrittiras da lingua tudestga per denominar l’epoca da transiziun tranter il temp medieval ed il temp modern. Cun si’ovra "Die Kultur der Renaissance in Italien" (1860) ha l’istoriograf basilais Jacob Burckhardt marcà a moda decisiva la chapientscha odierna dal term.

Ils origins da l’epoca da la renaschientscha èn da chattar en l’Italia da la fin dal 14avel tschientaner. Pli baud predominava l’idea ch’igl haja dà in moviment inizial en l’Italia, succedì d’ina derasaziun cuntinuanta da las novas tendenzas en tut l’Europa. Oz percunter part’ins d’ina situaziun bler pli entretschada cun svilups parallels ed influenzas vicendaivlas.

Entaifer la successiun cronologica da las epocas d’art è la renaschientscha situada tranter la gotica ed il baroc. La renaschientscha sco tala vegn per regla partida en trais periodas: la renaschientscha tempriva, la renaschientscha classica e la renaschientscha tardiva (er numnada manierissem).

Cuntrari al 19avel tschientaner na discurran l’istorgia d’art e l’istoriografia oz betg pli d’ina ruptura radicala tranter il temp medieval e la renaschientscha. Exempels per svilups che anticipeschan la renaschientscha èn tranter auter da chattar en la construcziun da citads dal 13avel tschientaner.

La savida e las ideas da l’antica eran per part idas en emblidanza en il temp medieval tempriv ed autmedieval. Quest fundus vegniva be pli conservà en bibliotecas claustralas, a Bizanz ed en l’intschess cultural arab. Scienziads sco Poggio Bracciolini e Niccolo Niccoli han cumenzà a tschertgar sistematicamain suenter ovras d’auturs classics sco Platon, Cicero e Vitruv. Medemamain è in grond dumber d’ovras grecas ed arabas crudada en ils mauns dals conquistaders cristians en rom da la reconquista sin la Peninsla Iberica. La biblioteca da Cordoba duai per exempel avair cumpiglià radund 400 000 cudeschs.

Il declin da l’Imperi bizantin en il temp tranter la Quarta cruschada (1202–1204) e la conquista da Constantinopel tras ils Tircs (1453) ha manà blers scienziads grecs en l’Italia. Là han els dà vinavant lur savida davart l’antica greca ch’era sa mantegnida en l’Imperi bizantin durant ils bundant 1000 onns dapi la fin da l’Imperi roman dal vest. Gia il 1423 era il scienzià Giovanni Aurispa viagià a Constantinopel ed aveva manà enavos en l’Italia 200 codices cun texts profans da l’antica.

Er las relaziuns socialas e politicas en l’Italia han attribuì a las vieutas ch’han gì lieu vers la fin dal temp medieval. L’Italia n’existiva da quel temp betg sco unitad politica, mabain era sutdividida en divers territoris e citads suveranas. En il 15avel tschientaner era l’Italia ina da las regiuns urbanisadas il pli ferm da tut l’Europa. Las citads furmavan republicas (or da la perspectiva dad oz stuess ins pledar d’oligarchias) e purschevan ina tscherta libertad politica che sa manifestava er en in progress scientific ed artistic.

L’Italia aveva en general mantegnì il pli viv la memoria da l’antica. Tras las numerusas vias da colliaziun dal spazi mediterran era il pajais avert en tut las direcziuns. Ils centers da commerzi da las citads al laschavan vegnir en contact cun regiuns allontanadas, en spezial cun la Levanta. Grazia a la bainstanza ch’il commerzi generava eri pussaivel da laschar elavurar gronds projects architectonics ed artistics, e quai tant da vart publica sco er privata. Medemamain pudeva vegnir investì dapli temp en la furmaziun, perscrutaziun e scienza.

Tenor in’autra teoria ha la mort naira manà en il 14avel tschientaner ad ina nova schientscha e fullà via a la renaschientscha. Sut la giaischla da la pestilenza hajan ils umans cumenzà a s’orientar pli ferm a chaussas mundanas, enstagl da focusar sin dumondas spiritualas e da l’auter mund sco che quai era il cas en il temp medieval. Da l’autra vart èsi da far valair che la pesta ha furià sco pandemia en tut l’Europa e betg sulettamain en l’Italia. Per explitgar la renaschientscha partan ins oz d’ina colliaziun cumplexa da tut ils facturs menziunads.

In tratg caracteristic da l’epoca furma la renaschientscha dal spiert antic. L’entir moviment spiertal s’orientescha als princips ed a las valurs da l’umanissem. Sco precursurs da quest svilup valan scripturs da l’Italia dal 14avel tschientaner sco per exempel Francesco Petrarca. El è s’occupà intensivamain cun scripturs antics ed ha accentuà la valur da l’individualissem e da la furmaziun umanistica. Il studi da las linguas, da la litteratura, istorgia e filosofia dueva succeder tenor el per agen intent, pia ordaifer in context religius. En general è il maletg dal mund teocentric vegnì substituì tras ina vista antropocentrica.
Questa «renaschientscha» è sa manifestada en la rescuverta e reutilisaziun da numerus elements dal pensar antic (en scrittiras, monuments, sculpturas, en il pensar filosofic e.a.). Il pli ferm è questa nova orientaziun sa mussada en las singulas spartas da la creaziun artistica, nua ch’in fundament matematic-scientific ha substituì l’orientaziun mistic-spirituala da pli baud. Sco exemplaric per quest nov maletg dal mund po valair il studi da proporziuns da Leonardo da Vinci. En quel vegn l’uman cun sia constituziun anatomica mess en il center d’in nov urden. L’epoca da la renaschientscha marchescha en quest senn l’origin da l’orientaziun antropocentrica che caracterisescha il temp modern.

En las citads-stadi talianas han l’art e las scienzas cuntanschì da quel temp ina reputaziun cumparegliabla a quella da la Grezia antica. Ils artists n’eran betg pli mastergnants anonims; lur ovras vegnivan renconuschidas sco creaziuns individualas da gronda muntada. Questa nova schientscha culminescha en ils numerus schenis universals ch’èn s’occupads a medem temp da las pli differentas spartas d’art e da la lavur scientifica.

La filosofia da la renaschientscha prenda distanza dal pensar scolastic-aristotelic e s’orientescha pli ferm al platonissem. Tut las scrittiras da Platon èn vegnidas translatadas en il latin. Il neoplatonissem ch’è sa fatg valair da quel temp è vegnì sviluppà da Georgios Gemistos Plethon, Marsilio Ficino e Giovanni Pico della Mirandola. Sco tenuta spiertala era l’umanissem derasà tranter blers scienziads da la renaschientscha. Tar quels tutgan Coluccio Salutati (1331–1406), Nicolaus Cusanus (1401–1464), Erasmus da Rotterdam (1466–1536), Niccolò Machiavelli (1469–1527), Thomas Morus (1478–1535), François Rabelais (1494–1553) e Polydor Vergil (1470–1555).

In dals elements ch’ha influenzà decisivamain la genesa da l’art da la renaschientscha furma l’occupaziun cun la natira. Gia avant Vasari avevan scripturs sco Giovanni Boccaccio ludà l’artist Giotto per si’abilitad da malegiar las chaussas e persunas a moda uschè natirala sco nagin avant el. En il decurs dal 15avel tschientaner è la reproducziun natiralistica vegnida perfecziunada. Quest tratg caracteristic furma in element central per cunfinar l’art da la renaschientscha da las epocas precedentas. 
Er l’orientaziun vers l’antica è colliada cun la tschertga d’ina ‹vardad natirala› en l’art. Ins admirava las ovras d’art da l’antica sco exemplaricas per la reproducziun natiralistica. L’impurtant teoreticher talian Leon Battista Alberti ha intimà ils artists «da betg be imitar ils artists da l’antica, mabain d’empruvar d’als surpassar». L’artist na duaja betg simplamain represchentar la ‹realitad›, mabain megliurar ed idealisar ils models ch’el chattia en la natira.

Sco terz element da l’art da la renaschientscha, sper l’occupaziun cun la natira e l’admiraziun da l’antica, po valair la dumonda suenter l’essenza da quai che vegn resentì sco bel. Ils artists empruvavan per exempel da reproducir u meglier detg da concepir l’uman en in’estetica sublima. Mesiras e proporziuns idealas èn d’impurtanza tant en la pictura e sculptura sco er tar la concepziun d’edifizis. Cun agid da la perspectiva centrala ch’è vegnida (re-)scuverta da quel temp, han ils artists pudì reproducir la profunditad dal spazi cun in’exactadad quasi matematica.

En l’art han Filippo Brunelleschi, Lorenzo Ghiberti e Donatello fullà via a la nova direcziun. Lur precursurs en il temp da l’uschenumnada protorenaschientscha dal 13avel e 14avel tschientaner eran stads Nicola Pisano, Giotto di Bondone ed auters.

La renaschientscha tempriva cumenza a Firenza cun sculpturas da Donatello, relievs da bronz da Ghiberti, frescos da Masaccio ed edifizis da Filippo Brunelleschi.

Il temp da ca. 1490/1500 enfin 1520 vala sco renaschientscha classica, segnada da la tschertga da perfecziun ed armonia suprema. Questa perioda è sa sviluppada en spezial a Roma a la curt papala. En quest temp crodan ils plans da Bramante per il nov edifizi central da la baselgia da S. Pieder a Roma, ils pli impurtants maletgs da Leonardo da Vinci (‹La Sontga Tschaina›, ‹Mona Lisa›, ‹Dunna cun ermelin›), las picturas da Raffael en las ‹Stanzas› e ses maletg d’altar il pli famus, la ‹Madonna sixtina›. En pli las sculpturas da Michelangelo (‹Pietà›, ‹David›, ‹Moses›), sias picturas dal palantschieu sura en la Chapella Sixtina e las gravuras maisterilas dad Albrecht Dürer.

I suonda enfin il 1590 la renaschientscha tardiva u il manierissem, in’epoca segnada da differents svilups artistics. Il manierissem ha la tendenza d’exagerar il repertori formal da la renaschientscha classica. In exempel furma la "Figura serpentinata" sco quai che Giovanni da Bologna l’ha represchentà en sia sculptura ‹Rapiment da las Sabinas› (1583): figuras umanas tratgas en la lunga e represchentadas en in moviment furius drizzà vers tschiel. La fasa finala da la renaschientscha tardiva maina lura gia vers il baroc.

L’epoca da la renaschientscha na percurra betg en tut l’Europa il medem svilup. En l’Italia è il spiert da la renaschientscha sa mussà il pli baud ed ha influenzà tant pictura sco er sculptura ed architectura. En il nord ha la renaschientscha cumenzà pir enturn u suenter il 1500 ed ha chattà expressiuns divergentas da pajais tar pajais. En general pon ins constatar qua ina pli gronda influenza dals ideals antics sin l’architectura e sin la sculptura che sin la pictura. En Frantscha e Germania è il stil antic sa maschadà en la renaschientscha tempriva cun elements naziunals. Vers la fin da la renaschientscha ha la tendenza da reproducir las furmas anticas en moda pli opulenta e pulpida manà vers il baroc. In colorit naziunal ha la renaschientscha er conuschì en il Pajais Bass, la Pologna, l’Engalterra e la Spagna.

La gronda part dals maletgs da la renaschientscha èn maletgs d’altar e frescos religius creads per baselgias. La figura religiusa vegn dentant umanisada cun la situar en in ambient terrester. Savens portan las persunas la vestgadira da mintgadi dal temp da la renaschientscha. Daspera èn vegnids stgaffids maletgs cun tematicas profanas u pajaunas-mitologicas (allegorias, dieus ed eroxs da l’antica, scenas or da l’istorgia antica). In ulteriur segment furman purtrets individuals da persunalitads contemporanas. Ultra da quai è sa sviluppada in’emprima fasa da la represchentaziun da cuntradas e da scenas da la vita da mintgadi. Ils maletgs da cuntradas na furman dentant nagina copia exacta da la realitad, mabain duevan simbolisar ils princips fundamentals da la bellezza. Questa bellezza idealisada vegniva definida sco natira.

Per pudair crear in maletg cun effect tridimensiunal sin ina surfatscha bidimensiunala han ils artists gì da sviluppar reglas opticas e geometricas. In element central furma l’orizont imaginar che sa chatta sin l’autezza dal contemplader. La profunditad dal spazi vegn cuntanschida cun agid da la perspectiva centrala, vul dir cun in sistem da lingias che sa cruschan en il punct perspectiv situà sin la lingia orizontala.

En l’art da la renaschientscha è vegnì dà adina dapli pais sin ina represchentaziun adequata da l’anatomia da l’uman. Ils artists han intercurì musculs, moviments, posiziuns e proporziuns. Malgrà quests studis anatomics è l’act uman – sco gia en l’antica – vegnì represchentà en proporziuns idealisantas. L’artist empruvava da filtrar or da la ritgezza da la natira umana las furmas las pli esteticas per exprimer uschia la perfecziun corporala. La nivadad valeva sco simbol per innocenza; ella vegniva vesida sco insatge natiral che dueva exprimer ina bellezza oriunda. Tut questas ideas davart la figura umana ha la renaschientscha surpiglià da l’antica.

Areguard la concepziun dal singul maletg ha la renaschientscha dà la preferenza a structuras simmetricas ed armonicas. A l’intern vegnivan quellas savens cumplettadas tras arranschaments che resguardan furmas geometricas sco il rudè, il mez rudè u il trapez.

Ils sculpturs da la renaschientscha han stgaffì oravant tut figuras singulas e bists-purtrets. Sin las plazzas publicas da las citads han ins postà plasticas monumentalas, per exempel en furma da statuas a chaval. La sculptura sepulcrala per dignitaris seculars ed ecclesiastics cumbinescha savens la sculptura e l’architectura ad in’ovra d’art cumplessiva.

Da l’autra vart sa liberescha la sculptura adina dapli da sia funcziun medievala sco part accessorica da l’architectura. Sper figuras integradas en nischas, concepidas sco part d’in edifizi, vegnan stgaffidas adina dapli plasticas che stattan al liber e che pon vegnir contempladas da tuttas varts.

Er la sculptura da la renaschientscha s’orientescha a las lavurs da l’antica. Las sculpturas vegnan modelladas da tuttas varts, l’uman vegn mussà niv, la posiziun da las chommas correspunda savens al cuntrapost classic. Studis anatomics gidan ad illustrar la figura umana en moda uschè realistica sco pussaivel.

Ina da las tendenzas entaifer l’architectura da la renaschientscha era quella da laschar reviver la lingua da las furmas da l’antica resguardond rigurusamain sias furmas classicas. En l’Italia è questa finamira vegnida cuntanschida enturn il 1500 tras Donato Bramante; silsuenter è il stil antichisant-classicistic sa derasà en tut il pajais. Ils edifizis da la renaschientscha en l’Italia sa distinguan tras ina concepziun clera, survesaivla ed armonica.
En lur plans orizontals s’orientavan ils architects a furmas geometricas idealas sco il quadrat u il rudè. Elements da construcziun sco colonnas, pilasters, capitels, culmainas triangularas e.a. han ins surprendì directamain da l’antica (greca). Uschia chatt’ins vi da las colonnas capitels dorics, ionics u corintics. En ils plauns sutterrans han ins savens er applitgà la colonna toscana che vegniva gia duvrada entaifer l’architectura da l’antica romana. Las singulas parts da l’edifizi avevan da s’accordar armonicamain in cun l’auter. Areguard proporziuns idealas valevan en spezial ils tractats architectonics dal constructur roman Vitruv sco referenza.

In’autra tendenza da l’architectura da la renaschientscha è quella da variar elements da l’antica ma er dal temp medieval a moda analoga, pia senza sa tegnair strictamain vi das las reglas architectonicas oriundas. Pli impurtant è qua il messadi che vegn transportà cun ils motivs antichisants, numnadamain in aut prestige social ed in ethos che sa referescha a l’antica.

Applitgond in princip da la pratica da bajegiar medievala vegnan elements architectonics da l’antica sco travs, capitels u profils be surprendids cun als imitar u variar. Per part han ins pudì sa referir a l’architectura romanica che sumeglia quella da l’antica. In exempel furma il clutger da la baselgia da s. Kilian a Heilbronn dal 1513. Tipica per questa tecnica d’analogia èn ornamentaziuns ordvart ritgas en furma d’arabescas ed auter. Tenor la tradiziun da la gotica vegn vinavant accentuà la verticala. Ils construiders n’eran qua savens betg intellectuals sco en l’Italia, mabain sa sentivan obligads a la tradiziun da las interpresas artisanalas dal temp medieval. Ils plans orizontals e las fatschadas èn savens asimetrics.
Medemamain vegn per part cuntinuà cun applitgar las furmas da la gotica, e quai en las regiuns che resentan quellas sco pli modernas che quellas da l’antica. En general pon ins constatar che questa tendenza sco er l’architectura en analogia èn vegnidas applitgadas pli ferm là, nua ch’ins na resentiva il temp medieval betg talmain sco fasa intermediara e da decadenza culturala. Quai è surtut stà il cas en l’Europa Centrala ed en l’Europa dal Nord. La Frantscha e la Spagna percunter furman stadis nua che la rigurusadad antica e la tecnica d’analogia cumparan in sper l’auter.

Tranter ils pli enconuschents artists da la renaschientscha taliana (pictura, sculptura ed architectura) tutgan: Donatello (1386–1466), Sandro Botticelli (1444/1445–1510), Leonardo da Vinci (1452–1519), Michelangelo Buonarroti (1475–1564), Raffael (1483–1520), Tiziano Vecellio (14?–1576) ed Andrea Palladio (1508–1580).

Impurtants artists da la renaschientscha ordaifer l’Italia èn: Jan van Eyck (ca. 1390–1441), Rogier van der Weyden (1399/1400–1464), Albrecht Dürer (1471–1528), Lucas Cranach der Ältere (1472–1553), Matthias Grünewald (1475/1480–1528), Hans Holbein der Jüngere (ca. 1497–1543) e Pieter Bruegel der Ältere (ca. 1525–1569).

Entaifer la litteratura han "La Divina Commedia" (1307–1321) da Dante Alighieri, las brevs, ils tractats e las poesias da Francesco Petrarca ed "Il Decamerone" (1353) da Giovanni Boccaccio inizià la renaschientscha. En si’ovra "Il Cortegiano" (1528) descriva il cont Baldassare Castiglione il tip ideal da la renaschientscha.

L’invenziun da la stampa da cudeschs cun letras moviblas tras Johannes Gutenberg a partir dal 1450 ha dà in enorm stausch a la litteratura ed a la distribuziun da stampats en general.

Tar ils enconuschents scripturs da la renaschientscha ordaifer l’Italia tutgan: Sebastian Brant (1457–1521), Erasmus da Rotterdam (ca. 1466–1536), François Rabelais (1494–1553), Philipp Melanchthon (1497–1560), Torquato Tasso (1544–1595) e William Shakespeare (1564–1616). Il num da Shakespeare è collià stretgamain cun il Teater da la renaschientscha englaisa (u teater elisabettan). En l’Italia è sa fatga valair da quel temp la "Commedia dell’arte".

Economicamain croda la renaschientscha ensemen cun la fin dal scumond da tschains sco quai ch’el era usità en il temp medieval. Plinavant èn vegnidas dismessas tschertas munaidas medievalas che liavan ils possessurs en furma da taglias als signurs feudals. Tut quai ha pussibilità il svilup da bancas sco quellas dals Fugger u Medici. Da l’autra vart è sa pegiurada la situaziun economica e sociala da grondas parts da la populaziun rurala. Las tensiuns ch’èn resultadas da quai han tranter auter manà a las guerras da purs.

Entaifer ils singuls manaschis ha l’introducziun da la contabilitad dubla lubì ina controlla bler pli severa dal success da las interpresas economicas.




</doc>
<doc id="5279" url="https://rm.wikipedia.org/wiki?curid=5279" title="Naziunalissem">
Naziunalissem

Il naziunalissem signifitgescha ina ideologia politica. Ina gruppa da persunas vul furmar in stadi autonom. Manada vegn questa gruppa da sentiments da cuminanza che derivan dal fatg, che las persunas han insatge cuminaivel. Quai sa esser la lingua, la religiun, ed anc bler auter.
En Rumantschia ha il naziunalissem gì grondas influenzas, principalmain en la litteratura. En la fasa naziunalista cumbattanta (1860-1938) van ils scrivents rumantschs a la tschertga da lur ragischs. Quest patratgar naziunalistic ha gì grondas influenzas da la Terra tudestga. Il pievel tudestg era en la fasa da la romantica, la vita purila, la vita en las muntognas vegniva mussada sco idilla.
En Rumantschia era questa idilla descritta dals Tudestgs dentant realitad ed uschia han ils scrivents survegnì dapli confidenza en sasez.


</doc>
<doc id="5280" url="https://rm.wikipedia.org/wiki?curid=5280" title="Les Clées">
Les Clées

Les Clées è ina vischnanca svizra en il chantun Vad en il district Jura-Nord vaudois.


</doc>
<doc id="5281" url="https://rm.wikipedia.org/wiki?curid=5281" title="Corcelles-près-Concise">
Corcelles-près-Concise

Corcelles-près-Concise è ina vischnanca svizra en il chantun Vad en il district Jura-Nord vaudois.


</doc>
<doc id="5284" url="https://rm.wikipedia.org/wiki?curid=5284" title="Cossonay (district)">
Cossonay (district)

Il District da Cossonay era in district svizzer dal chantun Vad.



</doc>
<doc id="5292" url="https://rm.wikipedia.org/wiki?curid=5292" title="Oleyres">
Oleyres

Oleyres è ina vischnanca svizra en il chantun Vad en il district Broye-Vully.


</doc>
<doc id="5293" url="https://rm.wikipedia.org/wiki?curid=5293" title="Limmat">
Limmat

La Limmat è in flum da la Svizra cun 35 km lunghezza.


</doc>
<doc id="5301" url="https://rm.wikipedia.org/wiki?curid=5301" title="Pressa rumantscha">
Pressa rumantscha

L'entschatta da la pressa rumantscha è da chattar en il 19avel tschientaner. Ina fluriziun da la pressa hai dà en il 19avel e 20avel tschientaner cun la redacziun da pliras gasettas e scrittiras. il Fögl Ladin (Engiadina/Val Müstair), la Gasetta Romontscha (Surselva) cumparevan l'onn 1996 duas giadas a l'emna, la Pagina da Surmeir (Surses/Val Alvra) e la Casa Paterna/La Punt (Sutselva/Surselva protestanta) cumparevan ina giada l'emna. Igl è era da menziunar ils differents chalenders annuals, annalas e revistas en lingua rumantscha. 

L'onn 1992 è l'uniun Pro Svizra Rumantscha (PSR) vegnida fundada per la promoziun da la pressa rumantscha. Cun l'Agentura da Novitads Rumantscha (ANR), fundada l'onn 1996, è ina buna basa per la cuntinuaziun da la pressa rumantscha stada francada. Cun quest agid è La Quotidiana sa sviluppada. Cunquai che La Quotidiana integrescha las revistas da tuttas regiuns, promova la gasetta a l'avischinaziun dals idioms, da las valladas rumantschas e sustegn il svilup communabel. Quai che pertutga las regiuns regiunalas vegn scrit en il singul idiom; novitads surregiunalas vegnan publitgadas per rumantsch grischun.

Betg d'emblidar è Radio e Televisiun Rumantscha (RTR) che porscha a la Rumantschia in program infurmativ e divertent per rumantsch. Il Radio Rumantsch (RR) emetta in program dal di da la damaun (5.00 uras) enfin viaden en la notg (02.00 uras) e porscha in program multifar cun las spartas d'infurmaziuns, sport e divertiment.
La Televisiun Rumantscha (TvR) preschenta l'emissiun d'infurmaziun Telesguard durant l'emna e l'emissiun da magazin Cuntrasts la dumengia. Ultra da quai emetta la TvR quatter giadas per onn l'emissiun Pled sin via, l'emissiun politica Controvers e per ils uffants mintga dumengia saira L'Istorgina.



</doc>
<doc id="5302" url="https://rm.wikipedia.org/wiki?curid=5302" title="Uniun dals Gualsers">
Uniun dals Gualsers

L'Uniun dals Gualsers, tud. "Walservereinigung Graubünden" (WVG), è ina uniun da cultura e lingua dals Gualsers en il Grischun. Questa uniun è vegnida fundada l'onn 1960 dals Gualsers grischuns. Oz dumbra l'uniun rodund 2100 commembers Gualsers ed amis da Gualsers da tut la Svizra e da l'exteriur, sco era 45 vischnancas grischunas. 

La finamira da l'Uniun dals Gualsers è da salvar e promover la cultura alpina dals Gualsers. Quai cunzunt pertutgant:



</doc>
<doc id="5304" url="https://rm.wikipedia.org/wiki?curid=5304" title="Esperanto">
Esperanto

L'Esperanto ais üna lingua auxiliera internaziunela, creeda dal Duttur L.L. Zamenhof a Varsovia, publicheda l'an 1887. Sieu scopo nun ais quel da substituir las linguas naziunelas, simpersè dad esser la seguonda lingua per iminchün. Il traffic internaziunel modern, las invenziuns tecnicdas, principelmaing internet, la televisiun, la telecommunicaziun moderna ed ils bgers congress internaziunels dumandan que absolutamaing.

L'Esperanto ais cumpost sülla basa da las linguas culturelas modernas. Una declaraunza da 27 commembers da l'Academia francesa da las scienzas nomna l'Esperanto "ün cho d'ouvra da logica e da simplicited".

L'Esperanto ais üna lingua neutrela, chi nun offenda ils sentimaints naziunels, ed our da quaits motiv üna punt ideela traunter ils differents pövels.

L'Esperanto nun ais üna teoria, dimpersè üna lingua vivaint. A nun ais üngün prievel, ch'ella as disfatscha in dialects. La cumischiun linguistica e sia ccademia', amenduos domiciliedas a Paris, pissereschan per la conservaziun dals principis fundamentels da la lingua e controlleschan sia evoluzion. Un' ulteriura garanzia and daun ils Congress Universels annuels, scu eir il mantegnimaint d'üna pronunzcha exemplera e l'instrucziun da tela per mez da internet.

a, b, c, ĉ, d, e, f, g, ĝ, h, ĥ, i, j, ĵ, k, l, m, n, o, p, r, s, ŝ, t, u, ŭ, v, z

Tuots il custabs vegnan pronunzchos scu in rumauntsch cun excepziun dals seguaints:
c adüna scu in "cited" (mê scu "k"); ĉ schu "ch" in "chesa"; g schu in "god"; ĝ scu "g" in "gö"; ĥ scu "ch" i'l pled tudais-ch "Wachs": ĵ scu "schu" in "chami cha"; s asper scu in "buorsa"; ŝscu "sch" in "chascha"; ŭ court scu in "vuota"; v scu in "val"; z lam scu in "giazetta".

Agiundschand ün da quaist custabs ad ün tschep, vain furmo ün substantiv, ün adjectiv u ün adverb. A nun ais üngün artichel indetermino e be ün artichel determino la per tuots il geners, numers e cas.

Ils substantivs vegnan furmos cun o, ils adjectivs cun a ed ils adverbs cun e.

Pleds cumposts as fuorma simplamiang, unind tscheps, chi vegnan alura scrits insembel. A preceda adüna il pled definitiv.
Cur cha l'eufonia retschercha, paun las desinenzas grammaticalas (o, a u e), dal pled definitiv gnir omisas.

Il verb nu müda mê sia furoma in reguard al numer ed a la persuna.
Cun lâgüd dals 12 desinenzas grammaticals u silabas caratersticas (as, is, os, us, u, i, ant, int, ont, at, it ed ot) pudains furmer tuots ils möds e temmps da la cunjugaziun.

Las trais prümas desinenzas as, is ed os servan per inicher ils trais temps fundamentels:
La prosmas trais us, u ed i servan per furmer il condiziunel, l'imperativ e l'infinitiv.

Culs suffiss ant, int ed ont as furoma ils particips activs:

Ils particips passivs vegnan furmos cun at, it ed ot:



</doc>
<doc id="5309" url="https://rm.wikipedia.org/wiki?curid=5309" title="Lavaux (district)">
Lavaux (district)

Il District da Lavaux era in district svizzer dal chantun Vad.




</doc>
<doc id="5310" url="https://rm.wikipedia.org/wiki?curid=5310" title="Scola per Linguistica applitgada">
Scola per Linguistica applitgada

La Scola per Linguistica applitgada (SLA) è ina scola spezialisada superiura per scolaziun e perfecziunament cun sedia a Turitg e filiala a Cuira. Stretga collavuraziun cun l'Institut per medias e communicaziun a Cuira. La SLA porscha ses studi preparatoric sco er ses studis da prediplom e da diplom er en lingua rumantscha.

Pagina d'internet da la SLA


</doc>
<doc id="5311" url="https://rm.wikipedia.org/wiki?curid=5311" title="Vevey (district, vegl)">
Vevey (district, vegl)

Il District da Vevey era in district svizzer dal chantun Vad.




</doc>
<doc id="5313" url="https://rm.wikipedia.org/wiki?curid=5313" title="Ormont">
Ormont

Il pled Ormont ha differentas muntadas:


</doc>
<doc id="5314" url="https://rm.wikipedia.org/wiki?curid=5314" title="Aigle (district)">
Aigle (district)

Il district d'Aigle è in district svizzer dal chantun Vad.




</doc>
<doc id="5316" url="https://rm.wikipedia.org/wiki?curid=5316" title="Pays-d'Enhaut (district)">
Pays-d'Enhaut (district)

Il District dal Pays d'Enhaut era in district svizzer dal chantun Vad.




</doc>
<doc id="5320" url="https://rm.wikipedia.org/wiki?curid=5320" title="Morges (district)">
Morges (district)

Il District da Morges è in district svizzer dal chantun Vad.



</doc>
<doc id="5323" url="https://rm.wikipedia.org/wiki?curid=5323" title="Nyon (district)">
Nyon (district)

Il District da Nyon è in district svizzer dal chantun Vad.




</doc>
<doc id="5324" url="https://rm.wikipedia.org/wiki?curid=5324" title="Crassier">
Crassier

Crassier è ina vischnanca svizra en il chantun Vad en il district Nyon.


</doc>
<doc id="5327" url="https://rm.wikipedia.org/wiki?curid=5327" title="Rolle (district)">
Rolle (district)

Il District da Rolle era in district svizzer dal chantun Vad.




</doc>
<doc id="5328" url="https://rm.wikipedia.org/wiki?curid=5328" title="Essertines-sur-Rolle">
Essertines-sur-Rolle

Essertines-sur-Rolle è ina vischnanca svizra en il chantun Vad en il district Nyon.


</doc>
<doc id="5329" url="https://rm.wikipedia.org/wiki?curid=5329" title="Gilly">
Gilly

Gilly è ina vischnanca svizra en il chantun Vad en il district Nyon.


</doc>
<doc id="5332" url="https://rm.wikipedia.org/wiki?curid=5332" title="Blumenstein">
Blumenstein

Blumenstein è ina vischnanca politica svizra en il chantun Berna en il circul administrativ da Thun.


</doc>
<doc id="5333" url="https://rm.wikipedia.org/wiki?curid=5333" title="Buchholterberg">
Buchholterberg

Buchholterberg è ina vischnanca politica svizra en il chantun Berna en il district Thun.


</doc>
<doc id="5334" url="https://rm.wikipedia.org/wiki?curid=5334" title="Eriz">
Eriz

Eriz è ina vischnanca politica svizra en il chantun Berna en il district Thun.


</doc>
<doc id="5335" url="https://rm.wikipedia.org/wiki?curid=5335" title="Fahrni">
Fahrni

Fahrni è ina vischnanca politica svizra en il chantun Berna en il district Thun.


</doc>
<doc id="5336" url="https://rm.wikipedia.org/wiki?curid=5336" title="Forst">
Forst

Forst era fin ils 31 da december 2006 ina vischnanca politica dal district da Thun dal chantun Berna en Svizra.

Il 1. da schaner 2007 è entrada en vigur la fusiun da Forst cun Längenbühl da la quala è sortida la nova vischnanca da Forst-Längenbühl.


</doc>
<doc id="5337" url="https://rm.wikipedia.org/wiki?curid=5337" title="Amsoldingen">
Amsoldingen

Amsoldingen è ina vischnanca politica svizra en il chantun Berna en il district Thun.


</doc>
<doc id="5338" url="https://rm.wikipedia.org/wiki?curid=5338" title="Heimberg">
Heimberg

Heimberg è ina vischnanca politica svizra en il chantun Berna en il district Thun.


</doc>
<doc id="5339" url="https://rm.wikipedia.org/wiki?curid=5339" title="Hilterfingen">
Hilterfingen

Hilterfingen è ina vischnanca politica svizra en il chantun Berna en il district Thun.


</doc>
<doc id="5340" url="https://rm.wikipedia.org/wiki?curid=5340" title="Höfen bei Thun">
Höfen bei Thun

Höfen è ina vischnanca politica svizra en il chantun Berna en il district Thun.


</doc>
<doc id="5341" url="https://rm.wikipedia.org/wiki?curid=5341" title="Längenbühl">
Längenbühl

Längenbühl era fin ils 31 da december 2006 ina vischnanca politica dal district da Thun dal chantun Berna en Svizra.

Il 1. da schaner 2007 è entrada en vigur la fusiun da Längenbühl cun Forst da la quala è sortida la nova vischnanca da Forst-Längenbühl.


</doc>
<doc id="5342" url="https://rm.wikipedia.org/wiki?curid=5342" title="Heiligenschwendi">
Heiligenschwendi

Heiligenschwendi è ina vischnanca politica svizra en il chantun Berna en il district Thun.


</doc>
<doc id="5343" url="https://rm.wikipedia.org/wiki?curid=5343" title="Niederstocken">
Niederstocken

Niederstocken è ina vischnanca politica svizra en il chantun Berna en il district Niedersimmental.


</doc>
<doc id="5347" url="https://rm.wikipedia.org/wiki?curid=5347" title="ABC-alpin">
ABC-alpin

L'ABC-Alpin è in'emprova da Pader Placi a Spescha per crear ina lingua rumantscha per tut ils rumantschs. 

Influenzà da las ideas da l'illuminissem e da la revoluziun franzosa e surtut da l'idea d'ina naziun grischuna u rumantscha è il pader benedictin Placi a Spescha da la claustra da Mustér s'occupà a la fin dal 18avel ed al cumenzament dal 19avel tschientaner cun il problem d'ina lingua da scrittira unifitgada per la Rumantschia. 

Ina lingua da scrittira unifitgada era, tenor Spescha, ina premissa per la communicaziun en ina naziun moderna. 

El ha elavurà in sistem da segns vaira differenzià e cumplitgà che vess permiss a mintga Rumantscha e Rumantsch da scriver uschia sco ch'el discurra e da vegnir chapì da tut las persunas, er da quellas da tschels idioms.

Spescha sez ha scrit differents text tenor ses sistem da l'ABC-Alpin, entant che schizunt el sez ha gì difficultads d'applitgar el senza sbagls. 

Ord il motiv che quest ABC-Alpin era vaira cumplitgà n'ha el chattà nagina derasaziun.

Pli tard ha el anc formulà ina segunda proposta, ina uschenumnada lingua da scrittira per scienziads mo era senza grond success da derasaziun.


</doc>
<doc id="5354" url="https://rm.wikipedia.org/wiki?curid=5354" title="Dretgira nauscha">
Dretgira nauscha

Las dretgiras nauschas èn dretgiras extraordinarias che s'occupan da malfatgs visavi il stadi (cunzunt per tegnair a mastrin l'elita militara e politica). L'emprima giada vegna la noziun menziunada en il "Kesslerbrief" dal 1570 ed existivan fin il 18avel tschientaner. Quest tribunal sentenziava immediat e senza procedura d'appellaziun. Ma entras in'atgna dretgira nauscha instruida da la partida sentenziada pudeva lezza annullar la sentenzia. 

Durant il 15avel tschientaner datti revoltas anarchicas, ma suenter la "Landesreforma" dal 1603 devi anc dapli dretgiras nauscha ch'avant.

Ina furma particulara da las dretgiras nauschas èn quellas tranter Tschaiver e Curaisma en il senn d'in gieu scenic durant il temp da Tschaiver. Il cumbat tranter in giunscher Tschaiver e la veglia dunna Curaisma vegn giugà en furma da tocs umoristics per il divertiment dal pievel. Questas duas persunas represchentan l'enviern e la primavaira ni la glisch e la stgirezza.



</doc>
<doc id="5355" url="https://rm.wikipedia.org/wiki?curid=5355" title="Scola rumantscha">
Scola rumantscha

La scola rumantscha ha in agen sistem per promover la bilinguitad. Entras l'instrucziun immersiva emprendan ils scolars en il stgalim superiur da duvrar la segunda lingua (tudestg) en il mintgadi. Uschia han els suenter ils onns obligatorics pli u main las medemas premissas en rumantsch e tudestg e n'han nagin disavantatg pervia da lur derivanza linguistica. Quai garantescha ch'ils Rumantschs hajan era la pussaivladad da s'integrar en in conturn tudestg (per exempel durant in emprendissadi u en in studi). Quai è fitg impurtant perquai ch'ins na vegna betg lunsch sch'ins sa be rumantsch, il territori da sa mover u da chattar ina plazza da lavur fiss fitg stretg.


</doc>
<doc id="5356" url="https://rm.wikipedia.org/wiki?curid=5356" title="La Vallée (district)">
La Vallée (district)

Il District da La Vallée (franzos "District de La Vallée", tudestg "Bezirk La Vallée du Lac de Joux") era, enfin ils 31 da december 2007, in district svizzer dal chantun Vad.





</doc>
<doc id="5358" url="https://rm.wikipedia.org/wiki?curid=5358" title="Yverdon (district)">
Yverdon (district)

Il District da Nyon era in district svizzer dal chantun Vad.




</doc>
<doc id="5362" url="https://rm.wikipedia.org/wiki?curid=5362" title="Payerne (district)">
Payerne (district)

Il District da Payerne era in district svizzer dal chantun Vad.




</doc>
<doc id="5363" url="https://rm.wikipedia.org/wiki?curid=5363" title="Sédeilles">
Sédeilles

Sédeilles è ina vischnanca svizra en il chantun Vad en il district Payerne.


</doc>
<doc id="5366" url="https://rm.wikipedia.org/wiki?curid=5366" title="Moudon (district)">
Moudon (district)

Il District da Moudon era in district svizzer dal chantun Vad.




</doc>
<doc id="5369" url="https://rm.wikipedia.org/wiki?curid=5369" title="Avenches (district)">
Avenches (district)

Il District d'Avenches era in district svizzer dal chantun Vad.




</doc>
<doc id="5373" url="https://rm.wikipedia.org/wiki?curid=5373" title="Aubonne (district)">
Aubonne (district)

Il District d'Aubonne era in district svizzer dal chantun Vad.




</doc>
<doc id="5374" url="https://rm.wikipedia.org/wiki?curid=5374" title="Com">
Com

Com (, per talian Como, per comasco "Comm") è ina vischnanca taliana cun 83'318 abitants ed è ultra da quai la chapitala da la provinza omonima. Ella sa chatta a la riva dal Lai da Com (Lago di Como) e cunfinescha en il nordost cun la Svizra.


</doc>
<doc id="5378" url="https://rm.wikipedia.org/wiki?curid=5378" title="Grandson (district)">
Grandson (district)

Il District da Grandson era in district svizzer dal chantun Vad.




</doc>
<doc id="5379" url="https://rm.wikipedia.org/wiki?curid=5379" title="Buorm">
Buorm

Buorm (lumbard: Borm, talian: "Bormio", num istoric tudestg: "Worms im Veltlintal") è ina vischnanca taliana cun 4.088 abitants da la provinza da Sondrio (Sunder), situada en la Vuclina.

Buorm è situà en il Parco Nazionale dello Stelvio ed è in lieu da turissem da stad ed enviern. L'onn 1985 e 2005 han gì lieu a Buorm ils champiunadis mundials da ski alpin. Il territori communal appartegna alla diocesa da Com. 

Sper il ski alpin è Buorm er enconuschent per ses bogns termals numnads gia dal temp dals Romans. Ils stabiliments termals èn: las Termas da Buorm , che sa chattan sin il territori da Buorm e dus stabiliments, ils Bagni Nuovi ed ils Bagni Vecchi, sa chattan sin il territori da la fracziun da Premadio en la vischnanca da Valdidentro.


</doc>
<doc id="5383" url="https://rm.wikipedia.org/wiki?curid=5383" title="SRG SSR Svizra Rumantscha">
SRG SSR Svizra Rumantscha

La SRG SSR Svizra Rumantscha SRG.R (fin 2008 "Cuminanza Rumantscha da Radio e Televisiun", CRR) è ina da las quatter societads commembras da la SSR (Societad Svizra da Radio e Televisiun). Ella represchenta la regiun rumantscha en il sectur da radio e televisiun e procura cun sia unitad d'interpresa Radio e Televisiun Rumantscha (RTR) per ils programs rumantschs.

La SRG.R è ina societad nua che mintgina e mintgin che discurra rumantsch po daventar commember. Ils commembers da la SRG.R vegnan orientads davart las strategias e midadas tar RTR. Vinavant han ils la pussaivladad d'inoltrar giavischs, critica e propostas per il program.

Presidiada vegn la SRG.R actualmain da Duri Bezzola (dapi 2006), vicepresident è Duri Blumenthal. Ils ulteriurs commembers dal Cussegl d'administraziun (suprastanza) da la SRG.R èn Beatrice Baselgia-Brunner, Gion Cola, Donat Nay, Franco Tramèr.



</doc>
<doc id="5385" url="https://rm.wikipedia.org/wiki?curid=5385" title="Lavaux-Oron (district)">
Lavaux-Oron (district)

Il District de Lavaux-Oron è in district dal chantun Vad.

<div style="padding:1em 20px 1em 20px; color:#000000;text-align:left;">


</doc>
<doc id="5388" url="https://rm.wikipedia.org/wiki?curid=5388" title="Oron (district)">
Oron (district)

Il District d'Oron era in district svizzer dal chantun Vad.




</doc>
<doc id="5390" url="https://rm.wikipedia.org/wiki?curid=5390" title="La Rogivue">
La Rogivue

La Rogivue è in lieu ed in'anteriura vischnanca politica svizra en il . Il lieu sa chatta en il district Oron. 

Il 1 da schaner 2003 è La Rogivue vegnì incorporà en la vischnanca da Maracon.


</doc>
<doc id="5392" url="https://rm.wikipedia.org/wiki?curid=5392" title="Orbe (district)">
Orbe (district)

Il District d'Orbe era in district svizzer dal chantun Vad.




</doc>
<doc id="5395" url="https://rm.wikipedia.org/wiki?curid=5395" title="Echallens (district)">
Echallens (district)

Il District d'Echallens era in district svizzer dal chantun Vad.




</doc>
<doc id="5401" url="https://rm.wikipedia.org/wiki?curid=5401" title="1 avust">
1 avust

1 avust u 1 d'avust è il 213avel (214avel en onns basests) di dal onn en il chalender gregorian.


</doc>
<doc id="5415" url="https://rm.wikipedia.org/wiki?curid=5415" title="Napoli">
Napoli

Napoli (rumantsch "Napel", napolitan "Napule", tudestg "Neapel", dal grec "nea polis" = citad nova) è ina citad taliana, chapitala da la provinza omonima e da la regiun Campania.


</doc>
<doc id="5420" url="https://rm.wikipedia.org/wiki?curid=5420" title="Broye-Vully (district)">
Broye-Vully (district)

Il district de la Broye-Vully è in district svizzer dal chantun Vad.


</doc>
<doc id="5421" url="https://rm.wikipedia.org/wiki?curid=5421" title="Jura-Nord vaudois (district)">
Jura-Nord vaudois (district)

Il District du Jura-Nord vaudois è in district svizzer dal chantun Vad.


</doc>
<doc id="5422" url="https://rm.wikipedia.org/wiki?curid=5422" title="Gros-de-Vaud (district)">
Gros-de-Vaud (district)

Il district dal Gros-de-vaud è in district svizzer dal chantun Vad.


</doc>
<doc id="5423" url="https://rm.wikipedia.org/wiki?curid=5423" title="Ouest lausannois (district)">
Ouest lausannois (district)

Il District de l'Ouest lausannois è in district svizzer dal chantun Vad.


</doc>
<doc id="5424" url="https://rm.wikipedia.org/wiki?curid=5424" title="Riviera-Pays-d'Enhaut (district)">
Riviera-Pays-d'Enhaut (district)

Il District de la Riviera-Pays-d'Enhaut è in district svizzer dal chantun Vad.


</doc>
<doc id="5428" url="https://rm.wikipedia.org/wiki?curid=5428" title="Sursilvan">
Sursilvan

Il Sursilvan è in idiom rumantsch. Sursilvan vegn discurrì en la Surselva. I dat pliras regiuns linguisticas en la Surselva:

L'emprim text sursilvan è vegnì scrit 1611 dal refurmatur Stefan Gabriel en la furma dal sursilvan refurmà. Enfin 1900 devi duas ortografias sursilvanas, ina catolica ed ina refurmada. L'emprim text sursilvan en la furma catolica èil Curt Mussament dal pader chaputschin Gion Antoni Calvenzano, medemamain dal 1611.



</doc>
<doc id="5448" url="https://rm.wikipedia.org/wiki?curid=5448" title="Istorgia dal Grischun">
Istorgia dal Grischun

L’istorgia dal Grischun tracta ils eveniments istorics ch’han gì lieu entaifer l’intschess dal chantun Grischun dad oz ed en ils territoris d’influenza da las furmas d’organisaziun statala precedentas. En successiun cronologica èn quai: la Raetia Curiensis, la Currezia medievala, la Republica da las Trais Lias, il chantun Rezia ed il chantun Grischun (a partir dal 1803).

Il territori dal Grischun dad oz è vegnì populà en il temp da crap tardiv da pievels celtics, retics e lepontics (designads pli tard, tranter auter dals Romans, cun il term nunexact ‹Rets›) ed è vegnì suttamess 15 a.C. da l’armada romana sut Drusus e Tiberius. Il Pass dal Set che collia il Surses e la Bregaglia furmava da quel temp ina da las colliaziuns las pli impurtantas tranter nord e sid. Fin en il temp medieval tempriv vegniva la part meridiunala da la provinza Raetia numnada Raetia Curiensis (Currezia) tenor sia chapitala Cuira.

En il decurs da la cristianisaziun è vegnì installà a Cuira il pli vegl uvestgieu situà en il nord da las Alps. Suenter l’onn 536 fascheva ina gronda part dal territori dal Grischun odiern part dal reginavel dals Francs, pli tard dal Sontg Imperi roman (fin il 1648; Razén e Tarasp fin il 1803).

En il 13avel tschientaner èn Vallesans (Gualsers) immigrads nà dal vest en il chantun Grischun ed èn sa stabilids en las vals situadas il pli sisum. A medem temp ha cumenzà la germanisaziun da la regiun enturn Cuira ch’è dentant succedida nà dal nord. En consequenza da quai appartegnan ils dialects tudestgs dal Grischun fin oz a duas gruppas dialectalas dal tuttafatg differentas.

En il decurs dal temp medieval tardiv èn sa furmadas pliras lias cun la finamira da sa dustar cunter influenzas externas: l’onn 1367 è vegnida fundada la Lia da la Chadé en il center e sidost, l’onn 1395 la Lia sura u Lia Grischa en il nordvest e l’onn 1436 la Lia da las Diesch dretgiras en il nordost dal Grischun odiern. Questas trais lias èn s’unidas l’onn 1524 a la Republica da las Trais Lias. Las Trais Lias furmavan in stadi federativ, en il qual la pussanza e suveranitad politica e giudiziala era situada tar ils cumins.

In’emprima lia cun set dals otg chantuns da la Confederaziun è reussida gia l’onn 1497/98. L’onn 1512 han las Trais Lias conquistà la Vuclina, Clavenna e Buorm ch’appartegnan ozendi a l’Italia. Lur relaziun cun ils Habsburgais han las Trais Lias reglà l’onn 1518 en in contract cun l’imperatur Maximilian I. Quest contract è restà valaivel fin l’onn 1798. 

Pervi da la suveranitad communala ha mintga cumin pudì decider sez davart l’introducziun da la refurmaziun. In zichel dapli che la mesadad da las vischnancas (tranter auter la citad da Cuira) èn sa convertidas a la nova cardientscha (a partir dal 1520). Cun la refurmaziun è per l’emprima giada vegnì predegià en la lingua dal pievel. Uschia han ins era cumenzà a scriver il rumantsch translatond texts biblics en ina lingua chapaivla per tuts. 

Durant la Guerra da trent’onns (1618–1648) è er il Grischun stà involvì en ils scumbigls da la politica europeica; la posiziun pro-austriaca respectivamain pro-franzosa avess bunamain spartì il stadi. Sco ‹spendrader› dal Grischun en quest grev temp vala – almain tenor l’istoriografia naziunala – il reverenda e manader militar Gieri Genatsch.

Napoleun ha pretendì l’onn 1797 l’egualitad da la Vuclina cun il Grischun, quai ch’ils Grischuns han refusà. Uschia en las terras subditas la finala ids a perder pervia da dischuniun interna. L’onn 1798 è il Grischun vegnì integrà sco chantun Rezia en la Republica helvetica ch’era in stadi satellit da la Frantscha. L’onn 1803 è il Grischun daventà in chantun da la Confederaziun svizra.

Cun la constituziun dal 1854 è il Grischun vegnì transfurmà en in chantun modern e la suveranitad dals cumins è vegnida surdada al pievel. L’autonomia communala è dentant restada ferma enfin oz. L’onn 1892 ha il chantun mess en vigur ina nova constituziun; quella è vegnida remplazzada danovamain l’onn 2003 tras la constituziun actuala.




</doc>
<doc id="5453" url="https://rm.wikipedia.org/wiki?curid=5453" title="Capuns">
Capuns

Capuns è il num d’ina tratga tradiziunala dal Grischun. La basa furma ina pasta da bizochels enritgida cun ervas e tochets da charn setga. La pasta finida vegn enzugliada en feglia d’urtais. Quests pachets vegnan cotgs en latg e buglion e servids cun chaschiel sgrattà. I vegn pretais ch’i dettia en il Grischun tants recepts per far capuns sco siras.

Per preparar ils capuns dovri l’emprim ina simpla pasta da bizochels che consista or da farina, latg, ovs ed ina presa sal. A la pasta vegn alura agiuntà charn setga tagliada en quadrels. Tut tenor usanza po quai esser pulpa, andutgel u schambun criv. Era ervas na dastgan betg mancar, per ordinari èn quai tschagugliuns, peterschigl ed erva tschurra. Sco quai ch’igl è usità tar ils bizochels, vegn magari er agiuntà als capuns ivettas. 

Mintgina e mintgin che fa capuns ha in pau si’atgna metoda da pachetar la pasta en ils urtais. Ils ins ferman la cua dals urtais uschia ch’i na crodan betg in ord l’auter, auters dovran tgiradents per far quai. In’ulteriura varianta è da betg enzugliar la pasta en ils urtais, mabain da far simpels bizochels, metter tiers ils urtais tagliads e laschar coier tut en aua da sal.

Era da coier ils capuns enzugliads datti differentas metodas. Ils ins brassan l’emprim ils capuns e coin els pir suenter; ils auters coin ils capuns directamain en latg e buglion (mez latg e mez buglion), savens cun agiuntar in moni d’erva tschurra. Era l’avnaun a vapur fa in bun servetsch, lura na crodan ils capuns numnadamain betg in ord l’auter.

Servids vegnan ils capuns sa chapescha tar mintgin in pau auter. Ins po prender els or dal bugl, metter surengiu chaschiel sgrattà e gratinar tut curtamain en il furnel. Auters servan ils capuns cun chaschiel e mettan paintg culà e quadrels da charnpiertg surengiu.




</doc>
<doc id="5462" url="https://rm.wikipedia.org/wiki?curid=5462" title="Lingua ladina">
Lingua ladina

La lingua ladina è ina lingua romana che vegn discurrida en il nord da l'Italia.

Tenor l'opiniun dad intgins perscrutaders datti ina stretga parentella dal ladin da las Dolomitas cun il rumantsch dal Grischun e cun il furlan. La gruppaziun da quellas trais linguas sut la noziun linguas retoromanas è dentant contestada. La discussiun davart questa tematica ha num «Questione Ladina».

Cun ses var 30'000 persunas da lingua materna tutga il ladin ensemen cun il fris dal Saterland, il fris dal nord, il feroais ed il rumantsch dal Grischun tar las linguas las pli pitschnas da l'Europa. Ils Ladins da las Dolomitas èn ina da las minoritads linguisticas ch'èn reconuschidas da l'Uniun europeica e duain perquai profitar da la protecziun da las minoritads europeica, particularmain da la Charta europeica da las linguas regiunalas u minoritaras dal 1991. Questa charta preveda spezialmain la «"promoziun da linguas minoritaras en scolas, en l'administraziun ed en las medias"».

Il territori linguistic dal ladin è dividì sur trais regiuns administrativas. Quai rinforza l'isolaziun da las valladas ina da l'autra. Surtut durant il temp dal faschissem è quai vegnì sfurzà dapi il 1927.

Il ladin vegn discurrì per l'ina en parts da la regiun Trentin-Tirol dal Sid, numnadamain en Val Gherdeina (Gröden) e Val Badia (Gadertal) en la provinza da Bulsaun (=Tirol dal Sid) sco era en la Val da Fascia, en Val de Non, en Val de Sol e en Val de Rabi en la provinza da Trento (=Trentino). Plinavant vegn il ladin discurrì en la provinza da Belluno en la regiun Veneto, numnadamain en la Val da Fodom (Buchenstein) e da var 40% dals abitants en il lieu da skis Cortina d'Ampezzo (Anpez).

Ultra da las tschintg valladas ladinas vegn il ladin era discurrì en las valladas cunfinantas Comelico, Agordino e Cadore. L'idiom da la Val di Non en la provinza da Trento, che è separada dal territori linguistic ladin dad oz, vegn per il solit era tegnì sco ladin. Causa l'istorgia differenta da questas valladas vegn lur „ladinitad“ dentant contestada dals Ladins da las tschintg valladas surmenziunadas (numnads "Ladins dal Sella", "Ladins atesins" u "Ladins tirolais"). In substrat ladin en lur dialects vegn però cunfermà da plirs linguists.

Il ladin è reconuschì sco lingua administrativa e da scola regiunala en intginas vischnancas cun populaziun ladina. Tranter questas vischnancas èn Sëlva (Wolkenstein), Urtijëi (St. Ulrich), Santa Cristina (St. Christina), Badia (Abtei), Corvara, Maréo (Enneberg), San Martin de Tor (St. Martin in Thurn), La Val (Wengen), Cianacei (Canazei), Vich (Vigo di Fassa) e Poza (Pozza di Fassa), che tuttas sa chattan en la regiun Trentin-Tirol dal Sid.

La suandanta tabella mussa las differenzas regiunalas en l'utilisaziun quotidiana da la lingua ladina (tenor Dell'Aqulia ed Iannàccaro 2006):


</doc>
<doc id="5471" url="https://rm.wikipedia.org/wiki?curid=5471" title="Flurin Spescha">
Flurin Spescha

Flurin Spescha (* 24 d'avust 1958 a Domat; † 18 d'october 2000 a Turitg) è stà in autur, publicist e translatur svizzer.

Flurin Spescha è creschì si biling rumantsch e tudestg. Suenter la scola chantunala a Cuira ha Spescha studegià romanistica e critica litterara a l'Universitad da Turitg. L'onn 1991 vegn Spescha president da l'uniun da scripturAs rumantschAs ed entschaiva da quest temp a lavurar sco traductur tar la revista Litteratura. Spescha organisescha per l'emprima giada ils dis da litteratura a Domat e s'engascha fitg per il Rumantsch Grischun. Uschia scriva el era Fieu e Flomma, l'emprim roman en Rumantsch Grischun. L'onn 2000 mora Spescha nunspetgadamain en la vegliadetgna da 42 onns a Turitg.




</doc>
<doc id="5480" url="https://rm.wikipedia.org/wiki?curid=5480" title="Rumantsch dal Grischun">
Rumantsch dal Grischun

Il rumantsch dal Grischun che vegn discurrì en il chantun Grischun fa part da las linguas neolatinas e vegn numnà en la lingua da mintgadi ‹rumantsch› (sursilvan: ‹romontsch› / puter: ‹rumauntsch›). Il term ‹rumantsch dal Grischun› vegn duvrà en la linguistica, perquai che tscherts linguists attribueschan era il furlan ed il ladin da las Dolomitas a la gruppa da varietads retorumantschas (sin basa da tschertas sumeglientschas tranter las trais gruppas dialectalas). Questa tesa è dentant contestada entaifer la scienza (guarda: Questione Ladina). 

Il linguatg rumantsch vegn discurrì en diversas valladas dal chantun Grischun. A chaschun da la dumbraziun dal pievel svizzer dal 1990 han 66 356 persunas inditgà il rumantsch sco lingua discurrida (en famiglia u a la lavur), da quels l’han 36 632 definì sco lingua principala. L’onn 2000 han 60 561 persunas inditgà il rumantsch sco lingua discurrida e 35 095 era sco lingua principala.

Pervi da l’isolaziun e separaziun geografica da blers lieus e valladas grischunas èn sa furmads differents idioms rumantschs che sa laschan classifitgar en tschintg gruppas:


Quest’enumeraziun dals idioms correspunda a la derasaziun dal vest a l’ost. Il puter ed il vallader ensemen vegnan era numnads rumantsch ladin (sco per exempel en la chanzun: «Chara lingua da la mamma, tü sonor rumantsch ladin...»). Il sursilvan ed il sutsilvan ensemen vegnan era numnads ‹schilover› (da: tschell’aua). Mintg’idiom ha sviluppà si’atgna lingua da scrittira che furma dentant savens sezza in cumpromiss tranter ils differents dialects regiunals e locals.

Oriundamain era il territori actual dal rumantsch populà da Celts e probablamain be dal tut en l’ost dal Grischun era da Rets. Davart ina classificaziun pussaivla dals Rets e da lur lingua èn ils scienziads intscherts. Ins suppona dentant che la lingua dals Rets n’era betg ina lingua indoeuropeica. Constataziuns segiras n’èn strusch pussaivlas a basa dals paucs testimonis fragmentars ch’èn avant maun. 

L’onn 15 a.C. èn ils pievels che vivevan en il territori dal Grischun odiern vegnids suttamess dals Romans durant lur campagna militara tras las Alps. Ensemen cun ils conquistaders è la lingua latina sa derasada en ils territoris suttamess (oravant tut en furma dal latin vulgar, vul dir da la lingua discurrida dal pievel e dals schuldads).

Quest process da latinisaziun ha cuzzà tschientaners, ma el ha gì per consequenza che las linguas preromanas eran apparentamain mortas ora vers la fin dal domini roman. Uschia èn sa mantegnids be paucs pleds d’emprest en las linguas neolatinas modernas. En il rumantsch èn quai surtut toponims (nums da lieus), terms specifics da la flora e fauna e da la descripziun da la cuntrada (exempel: ‹crap›) e pleds che sa refereschan a la terminologia dal puresser.

A partir dal 8/9avel tschientaner è l’anteriur territori rumantsch vegnì influenzà da las linguas germanas. En il decurs dal temp è il tudestg daventà pli e pli ina lingua uffiziala sper il latin. Ch’il rumantsch era pli baud bler pli derasà pon ins percorscher tranter auter vi da blers nums locals e pleds d’emprest en regiuns ch’èn oz tudestgas, sco en il chantun Glaruna ed en il chantun Son Gagl. Quests pleds demussan ch’il cunfin linguistic giascheva fin al temp medieval, e per part anc pli ditg, bler pli al nord. Uschia era per exempel la regiun dal Lai Rivaun rumantscha, sco quai ch’il num ‹Walensee› demussa anc oz. (Il pled è parent cun "welsch", in term ch’ils germanofons duvravan per designar persunas da tschantscha latina, era en Svizra franzosa. En il temp medieval han germanofons numnà il rumantsch "churwelsch". Cun il pled "Kauderwelsch" è Martin Luther sa referì en il 16avel tschientaner explicitamain al "churwelsch".) En il nordost tanscheva il territori linguistic rumantsch fin al Hirschensprung datiers da Rüthi e fin en la Val dal Rain Songagliaisa. Era grondas parts dal Vorarlberg e dal Tirol eran vinavant rumantschas. Territoris cun nums locals dals quals la segunda silba vegn accentuada, p.ex. Sargans, Bad Ragaz, Vaduz (dal latin "aquaeductus", aquaduct/lingia d’aua), Plona, Salez, Vasön, Vadüra, Montafon, Tschagguns e Galtür èn vegnids germanisads sco ultims (suenter il 11avel tschientaner).

Ils emprims documents enconuschents che cuntegnan pleds rumantschs èn pregias latinas cun annotaziuns rumantschas (Emprova da plima da Würzburg). Pir durant il temp da la refurmaziun èn sa sviluppadas per propi las linguas da scrittira dals differents idioms, cun las emprimas traducziuns da la Bibla e dals Psalms en Engiadina e suenter era en Surselva. 

In motiv ch’i n’è betg sa sviluppada ina lingua da scrittira cuminaivla per tut ils idioms – quai che furma era in dals motiv per il regress dal rumantsch visavi al tudestg – è la mancanza d’in center spiertal-politic per tut la Rumantschia. La citad da Cuira che fiss vegnida en dumonda sco suletta per ina tala funcziun è – sco sedia episcopala – stada gia baud sut influenza tudestga ed è vegnida germanisada cumplettamain suenter in incendi da la citad l’onn 1464. Pir dapi la fin dal 19avel tschientaner è sa furmà en la chapitala grischuna insatge sco in center per la lingua e cultura rumantscha; da Cuira sortan oz impurtants impuls per il territori da tschep. Quest svilup va ensemen cun ina conscienza linguistica creschenta che mancava per gronda part avant il 19avel tschientaner.

Vers la fin dal 19avel tschientaner ha entschavì in process che vegn era numnà ‹renaschientscha rumantscha›. Quest svilup ha manà a l’expansiun da la pressa rumantscha e da la producziun da texts litterars rumantschs, a la fundaziun da diversas uniuns e lias rumantschas, a l’acquisiziun d’ina nova schientscha per la lingua e la cultura rumantscha en general ed a la votaziun per il rumantsch sco quarta lingua naziunala svizra l’onn 1938.

Er la noziun ‹retorumantsch› ("Rätoromanisch") è vegnida introducida pir en il 19avel tschientaner. Ella deriva dals Rets e fa er allusiun a la provinza romana Raetia che cumpigliava dentant in territori bler pli vast che l’abitadi dals Rets suttamess. Tenor la perscrutaziun actuala vivevan lezs sulettamain en l’ost dal Grischun dad oz, numnadamain en l’Engiadina Bassa ed en la Val Müstair; lur center era situà en il Tirol dal Sid. La colliaziun dal rumantsch cun il retic dastgass pia esser per gronda part in mitus. Igl è dentant da supponer che la lingua e cultura dals abitants da las Alps ch’ils Romans han suttamess hajan laschà fastizs en il rumantsch. Sco quai che 1500 onns germanisaziun n’han betg pudì far sparir dal tut il rumantsch, n’han 600 onns da colonisaziun romana (tuttavia betg cumpletta en il Grischun odiern) betg pudì stizzar dal tut la lingua e la cultura da las populaziuns preromanas.

Suenter ch’ils cunfins linguistics èn restads relativamain stabels tranter il 15avel ed il 18avel tschientaner, vegn il rumantsch stgatschà dapi 150 onns adina pli fitg dal tudestg. La pli gronda part da la Sutselva è entant germanofona; giuvens pledaders dal rumantsch chatt’ins là quasi be pli en la Muntogna da Schons. Era en l’Engiadin’Ota è il rumantsch gia dapi la fin dal 19avel tschientaner en la defensiva, spezialmain pervia da l’expansiun dal turissem en questa regiun. 

En il territori surmiran ston ins differenziar tranter il Surses e la Val d’Alvra: En il Surses è il rumantsch anc francà fermamain e betg periclità imminentamain. Il cuntrari vala per la Val d’Alvra. Ils centers ferms dal rumantsch sa chattan en las regiuns main turisticas dal tut en il vest, respectivamain dal tut en il sidost dal Grischun: la Surselva (cun la Lumnezia che dumbra passa 90 % Rumantschs), l’Engiadina Bassa e la Val Müstair.

Il rumantsch grischun è la lingua da scrittira cuminaivla per tut ils idioms rumantschs. Sia basa è vegnida sviluppada l’onn 1982 dal linguist Heinrich Schmid sin iniziativa da la Lia Rumantscha. Dapi lura è il rumantsch grischun vegnì sviluppà cuntinuadamain. L’onn 1986 è il rumantsch grischun daventà lingua uffiziala da la Confederaziun per la communicaziun cun la populaziun rumantscha, e lura era lingua da scrittira uffiziala en il chantun Grischun. En las vischnancas rumantschas èn dentant ils idioms, savens sper il tudestg, restads la lingua uffiziala. 

L’avust 2003 ha il parlament chantunal dal Grischun decidì d’introducir il rumantsch grischun sco lingua da scrittira en las scolas rumantschas e d’edir novs meds d’instrucziun per las scolas rumantschas mo pli en rumantsch grischun. Fin a qua èn tut ils meds d’instrucziun vegnids edids en tut ils tschintg idioms tradiziunals. Ils onns da scola 2007, 2008 e 2009 han la Val Müstair, la Val d’Alvra ed il Surses sco era las vischnancas en la part sut da la Surselva (da Trin enfin la Foppa) cumenzà cun l’introducziun dal rumantsch grischun. L’onn 2011 è la decisiun d’edir ils meds da scola be pli en rumantsch grischun dentant fruntada sin ina vasta opposiziun ed ha necessità il Cussegl grond d’er resguardar puspè ils idioms tar l’ediziun da meds da scola obligatorics.

Sin plaun federal è il rumantsch la quarta lingua naziunala, ella vegn dentant duvrada mo en la correspundenza cun la populaziun rumantscha sco lingua uffiziala. La populaziun rumantscha ha uschia la pussaivladad ed il dretg da communitgar cun l’administraziun federala per rumantsch a bucca ed en scrit. Publicaziuns da la Confederaziun vegnan edidas en rumantsch grischun. (Cf. Artitgel da linguas federal e Lescha da linguas federala).

Sin plaun chantunal (en il Grischun) è il rumantsch (tut ils tschintg idioms cun ils medems dretgs) ina da las trais linguas uffizialas (sper il tudestg ed il talian). Dapi il 1996 fa il chantun Grischun be pli diever dal rumantsch grischun per la correspundenza cun la populaziun, per exempel per publicaziuns (collecziun da leschas, fegl uffizial dal chantun etc.). (Cf. Artitgel da linguas chantunal e Lescha da linguas chantunala).

Sin plaun communal (vischnancas grischunas) vegn il diever da las linguas reglà da mintga vischnanca en l’atgna constituziun. Da la(s) lingua(s) uffiziala(s) da mintga vischnanca dependan era las linguas da scola. Il rumantsch grischun na vegn duvrà en nagina vischnanca rumantscha sco lingua uffiziala.

Sco organisaziun da tetg da tut las differentas uniuns rumantschas è la Lia Rumantscha l’instituziun centrala per dumondas da promoziun da lingua e cultura e vegn per quai era sustegnida dal maun public. Las differentas uniuns rumantschas en il Grischun ed en la Svizra tudestga porschan in vast program d’activitads, publicaziuns, servetschs ed inscunters. Sper cudeschs, gasettas e revistas rumantschas datti era musica rumantscha, cudeschs auditivs e films rumantschs. Il teater Origen a Riom è in project da teater rumantsch professiunal. 

I da diversas paginas d’internet en rumantsch. Las pli tschertgadas èn probablamain ils pledaris (www.pledarigrond.ch e www.mypledari.ch); plinavant la pagina da Radio e Televisiun Rumantscha e quella da la Lia Rumantscha. La pagina chattà.ch porscha ina banca da datas actualisada cun texts en rumantsch grischun. 
Vichipedia e la maschina da tschertgar Google han medemamain surfatschas rumantschas. Il producent da software Microsoft ha pussibilità ina versiun rumantscha da Microsoft Office cun in pledari ed ina controlla d’ortografia integrada (colliaziun).

La vulp era puspè ina giada fomentada. Qua ha ella vis sin in pign in corv che tegneva in toc chaschiel en ses pichel. Quai ma gustass, ha ella pensà, ed ha clamà al corv: «Tge bel che ti es! Sche tes chant è uschè bel sco tia parita, lura es ti il pli bel utschè da tuts.»

L’uolp era puspei inagada fomentada. Cheu ha ella viu sin in pegn in tgaper che teneva in toc caschiel en siu bec. Quei gustass a mi, ha ella tertgau, ed ha clamau al tgaper: «Tgei bi che ti eis! Sche tiu cant ei aschi bials sco tia cumparsa, lu eis ti il pli bi utschi da tuts.»

La vualp eara puspe egn’eada fumantada. Qua â ella vieu sen egn pegn egn corv ca taneva egn toc caschiel ainten sieus pecel. Quegl gustass a mei, â ella tartgieu, ed â clamo agli corv: «Tge beal ca tei es! Scha tieus tgànt e aschi beal sco tia pareta, alura es tei igl ple beal utschi da tuts.»

La golp era puspe eneda famantada. Cò ò ella via sen en pegn en corv tgi tigniva en toc caschiel ainten sies pecel. Chegl am gustess, ò ella panso, ed ò clamo agl corv: «Tge bel tgi te ist! Schi igl ties cant è schi bel scu tia parentscha, alloura ist te igl pli bel utschel da tots.»

La vuolp d’eira darcho üna vouta famanteda. Cò ho’la vis sün ün pin ün corv chi tgnaiva ün töch chaschöl in sieu pical. Que am gustess, ho’la penso, ed ho clamo al corv: «Che bel cha tü est! Scha tieu chaunt es uschè bel scu tia apparentscha, alura est tü il pü bel utschè da tuots.»

La vuolp d’eira darcheu üna jada fomantada. Qua ha’la vis sün ün pin ün corv chi tgnaiva ün toc chaschöl in seis pical. Quai am gustess, ha’la pensà, ed ha clomà al corv: «Che bel cha tü est! Scha teis chant es uschè bel sco tia apparentscha, lura est tü il plü bel utschè da tuots.

La bolp e jere di gnuf famade. Cuant che e viodè suntun pin un corf che al tigneve un toc di pan intal so bec. Che al mi plasarês, e à pensàt,e e clamà il corf: "Ce biel che tu sês! Se tu cjantis cussì ben sicu tu aparis, alore tu sês il plui biel ucel di ducjs.

Der Fuchs war wieder einmal hungrig. Da sah er auf einer Tanne einen Raben, der ein Stück Käse in seinem Schnabel hielt. Das würde mir schmecken, dachte er, und rief dem Raben zu: «Wie schön du bist! Wenn dein Gesang ebenso schön ist wie dein Aussehen, dann bist du der schönste von allen Vögeln.»



</doc>
<doc id="5485" url="https://rm.wikipedia.org/wiki?curid=5485" title="Pasch">
Pasch

Pasch è definì en general sco il stadi da calma e traquilitad, senza la preschientscha da agitaziun, violenza u guerra.


</doc>
<doc id="5486" url="https://rm.wikipedia.org/wiki?curid=5486" title="Rio de Janeiro">
Rio de Janeiro

Rio de Janeiro (translaziun: "flum da schaner") è ina citad da la Brasilia, chapitala dal Stadi dal medem num e la segunda pli gronda citad dal pajais. Oz ha el 6 093 472 abitants sin ina surfatscha da 1 182 km². Ils abitants sa numnan Cariocas.

Fundada il 1 da mars 1565, la citad è enconuschida per ses littoral e splagias sco Copacabana ed Ipanema e per ses monuments e muntognas sco il Pão de Açúcar ed il Cristo Redentor. Ella è la 40aivla pli visitada citad dal mund .



</doc>
<doc id="5488" url="https://rm.wikipedia.org/wiki?curid=5488" title="FIFA">
FIFA

La Federaziun internaziunala da ballape (FIFA - Fédération Internationale de Football Association) è ina organisaziun internaziunala che coordinescha las federaziuns da ballape da l'entir mund. La sedia da la federaziun sa chatta a Turitg. La FIFA organisescha differents arranschaments da ballape, sco per exempel ils campiunadis mundials da ballape dals umens sco era da las dunnas. Il president actual da la FIFA è il svizzer Sepp Blatter.


Pagina d'internet uffiziala da la FIFA


</doc>
<doc id="5489" url="https://rm.wikipedia.org/wiki?curid=5489" title="Ski">
Ski

Ski è in urdain da sport che vegn duvrà per ir cun skis.


</doc>
<doc id="5534" url="https://rm.wikipedia.org/wiki?curid=5534" title="Alle">
Alle

Alle e ina vischnanca svizra dal chantun Giura en il district Porrentruy.


</doc>
<doc id="5535" url="https://rm.wikipedia.org/wiki?curid=5535" title="Asuel">
Asuel

Asuel e ina fracziun da la vischnanca La Baroche dal chantun Giura en il district Porrentruy.


</doc>
<doc id="5536" url="https://rm.wikipedia.org/wiki?curid=5536" title="Beurnevésin">
Beurnevésin

Beurnevésin e ina vischnanca svizra dal chantun Giura en il district Porrentruy.


</doc>
<doc id="5537" url="https://rm.wikipedia.org/wiki?curid=5537" title="Boncourt">
Boncourt

Boncourt e ina vischnanca svizra dal chantun Giura en il district Porrentruy.


</doc>
<doc id="5538" url="https://rm.wikipedia.org/wiki?curid=5538" title="Bonfol">
Bonfol

Bonfol e ina vischnanca svizra dal chantun Giura en il district Porrentruy.


</doc>
<doc id="5539" url="https://rm.wikipedia.org/wiki?curid=5539" title="Bressaucourt">
Bressaucourt

Bressaucourt e ina vischnanca svizra dal chantun Giura en il district Porrentruy.


</doc>
<doc id="5540" url="https://rm.wikipedia.org/wiki?curid=5540" title="Buix">
Buix

Buix e ina vischnanca svizra dal chantun Giura en il district Porrentruy.


</doc>
<doc id="5541" url="https://rm.wikipedia.org/wiki?curid=5541" title="Bure">
Bure

Bure e ina vischnanca svizra dal chantun Giura en il district Porrentruy.


</doc>
<doc id="5542" url="https://rm.wikipedia.org/wiki?curid=5542" title="Charmoille">
Charmoille

Charmoille e ina fracziun da la vischnanca La Baroche dal chantun Giura en il district Porrentruy.


</doc>
<doc id="5543" url="https://rm.wikipedia.org/wiki?curid=5543" title="Chevenez">
Chevenez

Chevenez e ina fracziun da la vischnanca Haute-Ajoie dal chantun Giura en il district Porrentruy.


</doc>
<doc id="5544" url="https://rm.wikipedia.org/wiki?curid=5544" title="Coeuve">
Coeuve

Coeuve e ina vischnanca svizra dal chantun Giura en il district Porrentruy.


</doc>
<doc id="5545" url="https://rm.wikipedia.org/wiki?curid=5545" title="Cornol">
Cornol

Cornol e ina vischnanca svizra dal chantun Giura en il district Porrentruy.


</doc>
<doc id="5546" url="https://rm.wikipedia.org/wiki?curid=5546" title="Courchavon">
Courchavon

Courchavon e ina vischnanca svizra dal chantun Giura en il district Porrentruy.


</doc>
<doc id="5547" url="https://rm.wikipedia.org/wiki?curid=5547" title="Courgenay">
Courgenay

Courgenay e ina vischnanca svizra dal chantun Giura en il district Porrentruy.


</doc>
<doc id="5548" url="https://rm.wikipedia.org/wiki?curid=5548" title="Courtedoux">
Courtedoux

Courtedoux e ina vischnanca svizra dal chantun Giura en il district Porrentruy.


</doc>
<doc id="5549" url="https://rm.wikipedia.org/wiki?curid=5549" title="Courtemaîche">
Courtemaîche

Courtemaîche e ina fracziun da la vischnanca Basse-Allaine dal chantun Giura en il district Porrentruy.


</doc>
<doc id="5550" url="https://rm.wikipedia.org/wiki?curid=5550" title="Damphreux">
Damphreux

Damphreux e ina vischnanca svizra dal chantun Giura en il district Porrentruy.


</doc>
<doc id="5551" url="https://rm.wikipedia.org/wiki?curid=5551" title="Giura">
Giura

Il pled Giura ha differentas muntadas: 


</doc>
<doc id="5552" url="https://rm.wikipedia.org/wiki?curid=5552" title="Damvant">
Damvant

Damvant e ina fracziun da la vischnanca Haute-Ajoie dal chantun Giura en il district Porrentruy.


</doc>
<doc id="5556" url="https://rm.wikipedia.org/wiki?curid=5556" title="Porrentruy (district)">
Porrentruy (district)

Il District da Porrentruy (franzos: District de Porrentruy; tudestg: Bezirk Pruntrut) è in district dal chantun Giura.


</doc>
<doc id="5559" url="https://rm.wikipedia.org/wiki?curid=5559" title="Fahy">
Fahy

Fahy e ina vischnanca svizra dal chantun Giura en il district Porrentruy.


</doc>
<doc id="5560" url="https://rm.wikipedia.org/wiki?curid=5560" title="Fontenais">
Fontenais

Fontenais e ina vischnanca svizra dal chantun Giura en il district Porrentruy.


</doc>
<doc id="5561" url="https://rm.wikipedia.org/wiki?curid=5561" title="Fregiécourt">
Fregiécourt

Fergiécourt e ina fracziun da la vischnanca La Baroche dal chantun Giura en il district Porrentruy.


</doc>
<doc id="5562" url="https://rm.wikipedia.org/wiki?curid=5562" title="Grandfontaine">
Grandfontaine

Grandfontaine e ina vischnanca svizra dal chantun Giura en il district Porrentruy.


</doc>
<doc id="5563" url="https://rm.wikipedia.org/wiki?curid=5563" title="Lugnez">
Lugnez

Lugnez e ina vischnanca svizra dal chantun Giura en il district Porrentruy.


</doc>
<doc id="5564" url="https://rm.wikipedia.org/wiki?curid=5564" title="Miécourt">
Miécourt

Miécourt e ina fracziun da la vischnanca La Baroche dal chantun Giura en il district Porrentruy.


</doc>
<doc id="5565" url="https://rm.wikipedia.org/wiki?curid=5565" title="Montenol">
Montenol

Montenol e ina fracziun da la vischnanca Clos du Doubs dal chantun Giura en il district Porrentruy.


</doc>
<doc id="5566" url="https://rm.wikipedia.org/wiki?curid=5566" title="Montignez">
Montignez

Montignez e ina fracziun da la vischnanca Basse-Allaine dal chantun Giura en il district Porrentruy.


</doc>
<doc id="5567" url="https://rm.wikipedia.org/wiki?curid=5567" title="Montmelon">
Montmelon

Montmelon e ina fracziun da la vischnanca Clos du Doubs dal chantun Giura en il district Porrentruy.


</doc>
<doc id="5568" url="https://rm.wikipedia.org/wiki?curid=5568" title="Ocourt">
Ocourt

Ocourt e ina fracziun da la vischnanca Clos du Doubs dal chantun Giura en il district Porrentruy.


</doc>
<doc id="5569" url="https://rm.wikipedia.org/wiki?curid=5569" title="Pleujouse">
Pleujouse

Pleujouse e ina fracziun da la vischnanca La Baroche dal chantun Giura en il district Porrentruy.


</doc>
<doc id="5570" url="https://rm.wikipedia.org/wiki?curid=5570" title="Réclère">
Réclère

Réclère è ina fracziun da la vischnanca Haute-Ajoie dal chantun Giura en il district Porrentruy.


</doc>
<doc id="5571" url="https://rm.wikipedia.org/wiki?curid=5571" title="Roche-d'Or">
Roche-d'Or

Roche-d'Or e ina fracziun da la vischnanca Haute-Ajoie dal chantun Giura en il district Porrentruy.


</doc>
<doc id="5572" url="https://rm.wikipedia.org/wiki?curid=5572" title="Rocourt">
Rocourt

Rocourt e ina vischnanca svizra dal chantun Giura en il district Porrentruy.


</doc>
<doc id="5573" url="https://rm.wikipedia.org/wiki?curid=5573" title="Seleute">
Seleute

Seleute e ina fracziun da la vischnanca Clos du Doubs dal chantun Giura en il district Porrentruy.


</doc>
<doc id="5574" url="https://rm.wikipedia.org/wiki?curid=5574" title="Vendlincourt">
Vendlincourt

Vendlincourt e ina vischnanca svizra dal chantun Giura en il district Porrentruy.


</doc>
<doc id="5575" url="https://rm.wikipedia.org/wiki?curid=5575" title="Saint-Ursanne">
Saint-Ursanne

Saint-Ursanne e ina fracziun da la vischnanca Clos du Doubs dal chantun Giura en il district Porrentruy.


</doc>
<doc id="5579" url="https://rm.wikipedia.org/wiki?curid=5579" title="Bassecourt">
Bassecourt

Bassecourt e ina vischnanca svizra dal chantun Giura en il district Delémont.


</doc>
<doc id="5580" url="https://rm.wikipedia.org/wiki?curid=5580" title="Boécourt">
Boécourt

Boécourt e ina vischnanca svizra dal chantun Giura en il district Delémont.


</doc>
<doc id="5581" url="https://rm.wikipedia.org/wiki?curid=5581" title="Bourrignon">
Bourrignon

Bourrignon e ina vischnanca svizra dal chantun Giura en il district Delémont.


</doc>
<doc id="5582" url="https://rm.wikipedia.org/wiki?curid=5582" title="Châtillon (JU)">
Châtillon (JU)

Châttilon e ina vischnanca svizra dal chantun Giura en il district Delémont.


</doc>
<doc id="5583" url="https://rm.wikipedia.org/wiki?curid=5583" title="Corban">
Corban

Corban e ina vischnanca svizra dal chantun Giura en il district Delémont.


</doc>
<doc id="5584" url="https://rm.wikipedia.org/wiki?curid=5584" title="Courchapoix">
Courchapoix

Courchapoix e ina vischnanca svizra dal chantun Giura en il district Delémont.

<br><br><br><br><br><br><br><br><br><br><br><br>


</doc>
<doc id="5585" url="https://rm.wikipedia.org/wiki?curid=5585" title="Courfaivre">
Courfaivre

Courfaivre e ina vischnanca svizra dal chantun Giura en il district Delémont.


</doc>
<doc id="5586" url="https://rm.wikipedia.org/wiki?curid=5586" title="Courrendlin">
Courrendlin

Courrendlin e ina vischnanca svizra dal chantun Giura en il district Delémont.


</doc>
<doc id="5587" url="https://rm.wikipedia.org/wiki?curid=5587" title="Courroux">
Courroux

Courroux e ina vischnanca svizra dal chantun Giura en il district Delémont.


</doc>
<doc id="5588" url="https://rm.wikipedia.org/wiki?curid=5588" title="Courtételle">
Courtételle

Courtételle e ina vischnanca svizra dal chantun Giura en il district Delémont.


</doc>
<doc id="5589" url="https://rm.wikipedia.org/wiki?curid=5589" title="Develier">
Develier

Develier e ina vischnanca svizra dal chantun Giura en il district Delémont.


</doc>
<doc id="5590" url="https://rm.wikipedia.org/wiki?curid=5590" title="Ederswiler">
Ederswiler

Ederswiler e ina vischnanca svizra dal chantun Giura en il district Delémont.


</doc>
<doc id="5591" url="https://rm.wikipedia.org/wiki?curid=5591" title="Glovelier">
Glovelier

Glovelier e ina vischnanca svizra dal chantun Giura en il district Delémont.


</doc>
<doc id="5592" url="https://rm.wikipedia.org/wiki?curid=5592" title="Mervelier">
Mervelier

Mervelier e ina vischnanca svizra dal chantun Giura en il district Delémont.

<br><br><br><br><br><br><br><br><br><br><br><br><br>


</doc>
<doc id="5593" url="https://rm.wikipedia.org/wiki?curid=5593" title="Mettembert">
Mettembert

Mettembert e ina vischnanca svizra dal chantun Giura en il district Delémont.


</doc>
<doc id="5594" url="https://rm.wikipedia.org/wiki?curid=5594" title="Montsevelier">
Montsevelier

Montsevelier e ina vischnanca svizra dal chantun Giura en il district Delémont.

<br><br><br><br><br><br><br><br><br><br><br><br><br>


</doc>
<doc id="5595" url="https://rm.wikipedia.org/wiki?curid=5595" title="Movelier">
Movelier

Movelier e ina vischnanca svizra dal chantun Giura en il district Delémont.


</doc>
<doc id="5596" url="https://rm.wikipedia.org/wiki?curid=5596" title="Pleigne">
Pleigne

Pleigne e ina vischnanca svizra dal chantun Giura en il district Delémont.


</doc>
<doc id="5597" url="https://rm.wikipedia.org/wiki?curid=5597" title="Rebeuvelier">
Rebeuvelier

Rebeuvelier e ina vischnanca svizra dal chantun Giura en il district Delémont.

<br><br><br><br><br><br><br><br><br><br><br><br>


</doc>
<doc id="5598" url="https://rm.wikipedia.org/wiki?curid=5598" title="Rossemaison">
Rossemaison

Rossemaison e ina vischnanca svizra dal chantun Giura en il district Delémont.


</doc>
<doc id="5599" url="https://rm.wikipedia.org/wiki?curid=5599" title="Saulcy">
Saulcy

Saulcy e ina vischnanca svizra dal chantun Giura en il district Delémont.


</doc>
<doc id="5600" url="https://rm.wikipedia.org/wiki?curid=5600" title="Soulce">
Soulce

Soulce e ina vischnanca svizra dal chantun Giura en il district Delémont.


</doc>
<doc id="5601" url="https://rm.wikipedia.org/wiki?curid=5601" title="Soyhières">
Soyhières

Soyhières e ina vischnanca svizra dal chantun Giura en il district Delémont.


</doc>
<doc id="5602" url="https://rm.wikipedia.org/wiki?curid=5602" title="Undervelier">
Undervelier

Undervelier e ina vischnanca svizra dal chantun Giura en il district Delémont.

La vischnanca sa chatta al flum "Sorne". Las vischnancas e citads cunfinantas èn Bassecourt, Courfaivre, Soulce, Souboz (BE), en sudo al Sornetan (BE),Monible (BE), Rebévelier (BE), Saulcy e Glovelier.


</doc>
<doc id="5603" url="https://rm.wikipedia.org/wiki?curid=5603" title="Vellerat">
Vellerat

Vellerat e ina vischnanca svizra dal chantun Giura en il district Delémont.


</doc>
<doc id="5604" url="https://rm.wikipedia.org/wiki?curid=5604" title="Vermes">
Vermes

Vermes e ina vischnanca svizra dal chantun Giura en il district Delémont.

<br><br><br><br><br><br><br><br><br><br><br><br><br>


</doc>
<doc id="5605" url="https://rm.wikipedia.org/wiki?curid=5605" title="Vicques">
Vicques

Vicques e ina vischnanca svizra dal chantun Giura en il district Delémont.


</doc>
<doc id="5606" url="https://rm.wikipedia.org/wiki?curid=5606" title="Delémont (district)">
Delémont (district)

Il District dal Delémont (franzos: District de Delémont; tudestg: Bezirk Delsberg) è in district dal chantun Giura.


</doc>
<doc id="5607" url="https://rm.wikipedia.org/wiki?curid=5607" title="Franches-Montagnes (district)">
Franches-Montagnes (district)

Il District Franches-Montagnes (franzos: District des Franches-Montagnes; tudestg: Bezirk Freiberge) è in district dal chantun Giura.


</doc>
<doc id="5609" url="https://rm.wikipedia.org/wiki?curid=5609" title="Epauvillers">
Epauvillers

Epauvillers e ina fracziun da la vischnanca Clos du Doubs dal chantun Giura en il district Porrentruy.


</doc>
<doc id="5610" url="https://rm.wikipedia.org/wiki?curid=5610" title="Epiquerez">
Epiquerez

Epiquerez e ina fracziun da la vischnanca Clos du Doubs dal chantun Giura en il district Porrentruy.


</doc>
<doc id="5611" url="https://rm.wikipedia.org/wiki?curid=5611" title="Goumois">
Goumois

Goumois e ina fracziun da la vischnanca Saignelégier svizra dal chantun Giura en il district Franches-Montagnes.


</doc>
<doc id="5612" url="https://rm.wikipedia.org/wiki?curid=5612" title="Lajoux">
Lajoux

Lajoux e ina vischnanca svizra dal chantun Giura en il district Franches-Montagnes.


</doc>
<doc id="5613" url="https://rm.wikipedia.org/wiki?curid=5613" title="Montfaucon">
Montfaucon

Montfaucon e ina vischnanca svizra dal chantun Giura en il district Franches-Montagnes.


</doc>
<doc id="5614" url="https://rm.wikipedia.org/wiki?curid=5614" title="Soubey">
Soubey

Soubey e ina vischnanca svizra dal chantun Giura en il district Franches-Montagnes.


</doc>
<doc id="5615" url="https://rm.wikipedia.org/wiki?curid=5615" title="Muriaux">
Muriaux

Muriaux e ina vischnanca svizra dal chantun Giura en il district Franches-Montagnes.


</doc>
<doc id="5616" url="https://rm.wikipedia.org/wiki?curid=5616" title="Saint-Brais">
Saint-Brais

Saint-Brais e ina vischnanca svizra dal chantun Giura en il district Franches-Montagnes.


</doc>
<doc id="5617" url="https://rm.wikipedia.org/wiki?curid=5617" title="La Chaux-des-Breuleux">
La Chaux-des-Breuleux

La Chaux-des-Breuleux e ina vischnanca svizra dal chantun Giura en il district Franches-Montagnes.


</doc>
<doc id="5618" url="https://rm.wikipedia.org/wiki?curid=5618" title="Montfavergier">
Montfavergier

Montfavergier e ina vischnanca svizra dal chantun Giura en il district Franches-Montagnes.


</doc>
<doc id="5619" url="https://rm.wikipedia.org/wiki?curid=5619" title="Les Pommerats">
Les Pommerats

Les Pommerats è ina vischnanca svizra dal chantun Giura en il district Franches-Montagnes.


</doc>
<doc id="5620" url="https://rm.wikipedia.org/wiki?curid=5620" title="Les Genevez">
Les Genevez

Les Genevez e ina vischnanca svizra dal chantun Giura en il district Franches-Montagnes.


</doc>
<doc id="5621" url="https://rm.wikipedia.org/wiki?curid=5621" title="Les Enfers">
Les Enfers

Les Enfers e ina vischnanca svizra dal chantun Giura en il district Franches-Montagnes.
<br><br><br><br><br><br><br><br><br><br><br><br><br>


</doc>
<doc id="5622" url="https://rm.wikipedia.org/wiki?curid=5622" title="Les Breuleux">
Les Breuleux

Les Breuleux e ina vischnanca svizra dal chantun Giura en il district Franches-Montagnes.


</doc>
<doc id="5623" url="https://rm.wikipedia.org/wiki?curid=5623" title="Les Bois">
Les Bois

Les Bois e ina vischnanca svizra dal chantun Giura en il district Franches-Montagnes.


</doc>
<doc id="5624" url="https://rm.wikipedia.org/wiki?curid=5624" title="Le Peuchapatte">
Le Peuchapatte

Le Peuchapatte e ina vischnanca svizra dal chantun Giura en il district Franches-Montagnes.


</doc>
<doc id="5625" url="https://rm.wikipedia.org/wiki?curid=5625" title="Le Noirmont">
Le Noirmont

Le Noirmont e ina vischnanca svizra dal chantun Giura en il district Franches-Montagnes.



</doc>
<doc id="5626" url="https://rm.wikipedia.org/wiki?curid=5626" title="Le Bémont">
Le Bémont

Le Bémont e ina vischnanca svizra dal chantun Giura en il district Franches-Montagnes.
<br><br><br><br><br><br><br><br><br><br><br><br><br>


</doc>
<doc id="5627" url="https://rm.wikipedia.org/wiki?curid=5627" title="Saignelégier">
Saignelégier

Saignelégier e ina vischnanca svizra dal chantun Giura en il district Franches-Montagnes.

La vischnanca sa chatta al flum Doubs. Las vischnancas e citads cunfinantas èn Indevillers (Frantscha), Soubey, Les Enfers, Le Bémont, Tramelan (BE), La Chaux-des-Breuleux,Muriaux, Le Noirmont, Charmauvillers (Frantscha), Goumois (Frantscha) e Fessevillers (Frantscha).



</doc>
<doc id="5628" url="https://rm.wikipedia.org/wiki?curid=5628" title="Fonoteca Naziunala Svizra">
Fonoteca Naziunala Svizra

La Fonoteca Naziunala Svizra è l'archiv sonor da la Svizra. Ella s'occupa, sco la Biblioteca Naziunala dal patrimoni stampà, da la collecziun e da la preservaziun dal patrimoni sonor da noss pajais. Ella è vegnida fundada l'onn 1987 sco fundaziun da dretg privat ed ademplescha en stretga collavuraziun cun la Biblioteca Naziunala Svizra a Berna ina part da las lezias fixadas en la lescha areguard quest'ultima, numnadamain l'artitgel 3 e 4. 

La Fonoteca naziunala collecziunescha e cataloghisescha documents sonors che han ina relaziun cun l'istorgia e la cultura da la Svizra, a nivel musical ubain discurrì, uschia per exempel registraziuns da musica (classica, rock, jazz e populara), audiocudeschs, raquints, teaters, intervistas, documents da retschertga (registraziuns al lieu) e collecziuns privatas.

La Fonoteca Naziunala ha in'enorma collecziun da portatuns da tut las epocas.

Fonoteca Naziunala Svizra


</doc>
<doc id="5639" url="https://rm.wikipedia.org/wiki?curid=5639" title="Lingua furlana">
Lingua furlana

Il furlan (talian: "friulano") è ina lingua romana. Ella vegn discurrida en il Friul, la regiun dad Udine situada en il nordost da l’Italia al cunfin tar la Slovenia. Ins stima che var 600 000 persunas discurrian furlan. La lingua è renconuschida sco lingua uffiziala e lingua da scola. Per part vegn ella era utilisada sco lingua litterara.

Tenor insaquants perscrutaders furma il furlan ensemen cun il ladin da las Dolomitas ed il rumantsch dal Grischun la gruppa da las uschenumnadas ‹linguas retoromanas›. Questa teoria è dentant contestada (cf. l’artitgel Questione ladina).

Quasi tut ils pledaders e las pledadras dal furlan discurran era perfetgamain talian. Era ils Slovens che vivan en la regiun da Gorizia e la minoritad tudestga en il Friul utiliseschan per gronda part il furlan sco segunda u terza lingua dasper il sloven, tudestg u talian.

L’origin dal furlan n’è betg sclerì dal tuttafatg. In punct da dispita è l’influenza dal latin discurrì ad Aquileia che furmava in’impurtanta citad da l’Imperi roman situada en il Friul odiern. Insaquants scienzads pretendan che diversas caracteristicas da questa varianta locala dal latin sajan vegnidas surprendidas pli tard en il furlan. Las inscripziuns chattadas en quella regiun mussan dentant be divergenzas dal latin standard ch’eran per gronda part era enconuschentas en l’ulteriura part da l’Imperi roman. Cun quai ch’ils indigens originars dal Friul eran Carnians, dominava fin a l’arriv dals Romans 181 a.C. questa varianta celtica. La part dal substrat celtic en il vocabulari modern furlan è però minim; unicamain ils nums da lieu mussan la derivanza celtica (p.ex. nums da lieu sin -acco u -icco).

Sut l’influenza dal langobard vegn il furlan ad esser sa sviluppà dal latin enturn l’onn 1000 s.C. Las emprimas perditgas en scrit en furlan sa chattan en actas d’administraziun dal 13avel tschientaner. Autras perditgas dateschan dal suandant tschientaner, dal qual ins ha plinavant chattà texts litterars (p.ex. ils "Frammenti letterari").

→ "Artitgel principal: Questione ladina"

L’enconuschent linguist Graziadio Isaia Ascoli ha preschentà l’onn 1871 l’idea d’ina unitad tranter il ladin, il rumantsch dal Grischun ed il furlan. Tenor questa teoria appartegnan las trais linguas a la medema famiglia. Pli baud dueva quella esser stada derasada da la Svizra Orientala dad oz fin en l’Istria; ozendi cumparan las trais linguas dentant mo pli sco inslas isoladas. Il linguist Francescato pretenda plinavant ch’il venezian, il furlan ed il ladin hajan insaquants segns caracteristics communabels. Ozendi è la gronda part da l’avis che tut las linguas menziunadas appartegnevan bain a la medema famiglia, ma ch’ellas èn sa sviluppadas gia avant blers tschientaners en differentas direcziuns. Segns caracteristics ch’èn, tenor Ascoli, tipicamain rumantschs datti ultra da quai era en variantas dal talian dal nord.

Ozendi vegn il furlan discurrì surtut en las provinzas Pordenone, Udine ed en las Alps Carnianas. Fitg derasà è el ulteriuramain en la provinza Gorizia ed en l’ost da la regiun Venezia. En il passà era la derasaziun anc pli gronda cun quai ch’i vegniva era discurrì furlan a Trieste e Muggia. 

Fin en ils onns 1960 era il Friul ina regiun fitg povra. Blers abitants èn emigrads en Frantscha, en Belgia u en Svizra. Destinaziuns ordaifer l’Europa eran il Canada, l’Australia, l’Argentinia, la Brasilia, ils Stadis Unids da l’America e l’Africa dal Sid. Là chatt’ins anc ozendi cuminanzas d’emigrants furlans ("Fogolâr furlan") che vulan mantegnair lur tradiziuns ed oravant tut il furlan.

Las emprimas perditgas dal furlan dateschan dal 13avel tschientaner ed appartegnan a las domenas economia e giurisprudenza. En l’administraziun vegnivan il latin ed il furlan savens duvrads in sper l’auter. Las emprimas notizias litteraras èn poesias d’amur dal 14avel tschientaner, inspiradas probablamain dal "Dolce Stil Novo". L’ovra la pli enconuschenta da quel temp è la poesia "Piruç myò doç inculurit" (‹mes pair dultsch e colurus›), scritta circa il 1380 d’in autur anonim da Cividale del Friuli.

Cun quai ch’i na dat betg grondas differenzas en la transposiziun pon ins dir che la lingua n’è betg sa sviluppada enormamain. Cun excepziun da pleds obsolets (p.ex. "dum(n) lo") n’avess in pledader modern dal furlan nagins problems da chapir questa poesia.

Ina segunda èra da grond’impurtanza per la litteratura furlana ha gì lieu en il 16avel tschientaner. La persuna-chau da quest temp è stà l’autur Ermes di Colorêt; si’ovra cumpiglia dapli che 200 poesias.


Il furlan distingua tranter vocals curts e lungs. Or da questa differenza quantitativa datti pia pèrs minimals. Vocals lungs èn tipics per il furlan. Quai influenzescha era la pronunzia taliana dals Friulans. Vocals lungs vegnan marcads en la lingua furlana cun in accent circumflex. 

Las varietads dal furlan pon ins distinguer tenor l’utilisaziun dals vocals lungs. En tschertas varietads èn quests vocals diftongads. La grafica sutvart preschenta quatter pleds en furlan da standard ("pît" ‹pe›, "sêt" ‹said›, "pôc" ‹in pau›, "fûc" ‹fieu›) e la realisaziun en quatter varietads. Ils monoftongs èn colurads blau ed ils diftongs mellen.

Consonants dubels (ll, rr etc.) sco els èn usitads en il talian n’existan betg en furlan.

Il furlan ha dus geners, masculin e feminin, per exempel "il mûr" (la paraid), "la cjadree" (la sutga).

Ils artitgels derivan dal pronom latin "ille" e "unus":
"Il" e "la" avant in vocal vegnan apostrofads: "l’" .
Era l’artitgel indefinit ha en furlan dus geners:
Tar questas furmas sa tracti da furmas dal furlan standard. Variantas regiunalas conuschan era la furma "el" (Friul dal Nord) u "al" (Friul dal Sid e Vest) per l’artitgel definit masculin singular.
Surtut en il Friul dal Nord datti ultra da quellas furmas anc "las" u "li" per "lis" e "le" per "la".

Ils nomens furlans èn masculin u feminin.

La gronda part dals nomens feminins fineschan sin ‹-e›. (Cuntrari al franzos vegn quest ‹-e› era pronunzià).

Exempels

I dat era nomens feminins che fineschan sin in consonant, per exempel ils nomens sin ‹-zion› deducids dal latin. 


La gronda part dals nomens masculins fineschan sin in consonant u sin ‹-i›.


I dat nomens masculins che fineschan sin ‹-e›, sco per exempel "sisteme" (sistem) e "probleme" (problem); i sa tracta normalmain da pleds che derivan dal grec antic. Ins chatta dentant era furmas assimiladas sco "problem" u "sistem".

Gist ozendi inscuntr’ins adina pli savens pleds emprestads or dal talian, sco per exempel "treno", era sche l’‹-o› final è fitg atipic per il furlan. Blers da quests pleds furman però il plural tenor il sistem furlan cun ‹-s› ("trens"). Quest trend disturba ils purists. Els insistan ch’ins utiliseschia pleds furlans originals enstagl da versiuns talianas. En numerus cas lasch’ins simplamain crudar l’‹-o› final (ina sort da via da mez) ed il nomen finescha danovamain sin in consonant ("tren"). En meds da massa stampads, che vegnan controllads da purists, vegn quest trend persequità consequentamain.

Ils adjectivs furlans possedan ina congruenza da gener e da numerus. Uschia datti per la gronda part dals adjectivs quatter furmas; qua l’exempel "brut" (trid):
En varietads dal nord cumpara era la furma "brutes" enstagl da la furma da standard "brutis". La furmaziun da la furma feminina d’in adjectiv suonda a reglas che n’èn betg adina uschè cleras:

Nomens sin ‹-e› (masculins u feminins) fineschan sin ‹-is›:

Tar bunamain tut ils nomens pon ins furmar il plural cun ‹-s› a la fin:

En intginas varietads furlanas datti nomens cun in consonant da finiziun che daventa mit sch’ins agiunscha il ‹-s› plural. Il plural da "gjat" articulesch’ins per exempel "gjas", era sche la scripziun è "gjats". Era nomens cun ‹-ç› final (che vegn articulà sco il rumantsch ‹tsch›) furman il plural cun ‹-s›, per exempel "messaç/messaçs".

Nomens masculins sin ‹-l› u ‹-li› furman il plural cun las finiziuns ‹-i› e ‹-li›:

Nomens feminins sin ‹-l› furman il plural regular:

Insaquants nomens masculins sin ‹-t› furman il plural cun remplazzar il ‹-t› final cun ‹-cj›:

Nomens sin -s na sa midan betg:

Ina particularitad dal furlan èn ils pronoms pleonastics che na vegnan però betg articulads. Els èn obligatorics e sa posiziuneschan en frasas communicativas davant il verb. En frasas interrogativas ed affectivas èn els agiunts al verb:

In exempel: "jo o lavori" signifitgescha ‹jau lavur›; "lavorio jo?" signifitgescha ‹lavur jau?›.

En il furlan datti quatter conjugaziuns che sa distinguan tenor lur finiziun verbala en l’infinitiv: ‹-â›, ‹-ê›, ‹-i› ed ‹-î›. Prend’ins davent questas finiziuns resta il tschep per furmar ulteriuras furmas. I dat dentant era verbs irregulars. Ils pli frequents èn: "jessi" (esser), "vê" (avair), "podê" (savair/pudair) e "lâ" (ir).

Cun agiunscher la finiziun ‹-mentri› a la furma feminina d’in adjectiv pon ins furmar l’adverb correspundent, per exempel "lente", "lentementri" (plaun). In’excepziun èn ils adjectivs sin ‹-il› ch’utiliseschan per la furmaziun d’adverbs la furma masculina: "facil", "facilmentri" (facil).

Il stgazi da pleds furlan sa basa per la gronda part sin il latin. Natiralmain ha la lingua fatg tras insaquantas midadas fonologicas e morfologicas. Blers pleds èn ils medems sco en autras linguas romanas.
Era autras linguas han influenzà il stgazi da pleds furlan:

Grazia a la lescha 482/1999 è il furlan acceptà uffizialmain en l’Italia sco lingua minoritara. En las scolas primaras datti singulas lecziuns en furlan (rom facultativ). Ultra da quai datti era gasettas-online e gruppas da musica che scrivan texts en furlan. Avant curt temp èn vegnids preschentads dus films en furlan ("Tierç lion", "Lidrîs cuadrade di trê") ch’han survegnì bunas criticas da gasettas talianas. Signals da traffic bilings (talian e furlan) ves’ins en ca. 40 pertschient da las vischnancas da la provinza d’Udine. Dapi l’onn 2004 vegnan signals unicamain talians remplazzads cun bilings. I dat era ina translaziun da la bibla. Il poet e scriptur Ermes Culos ha translatà differentas ovas litteraras sco per exempel "Don Quijote" da Miguel de Cervantes en furlan. Ultra da quai ha el translatà "La Divina Commedia" da Dante Alighieri. La translaziun è disponibla en il Project Gutenberg. L’organisaziun per il mantegniment dal furlan è la "Societât filologjiche furlane", fundada l’onn 1919 a Görz.

Mintga lieu en il Friul ha in num furlan e talian. Dus exempels: il num furlan per Udine è "Udin", quel da Tolmezzo è "Tumieç". Cun quai ch’il talian è la lingua uffiziala, èn ils nums da lieu talians ils uffizials. Dentant vegnan era las versiuns furlanas acceptadas en contexts uffizials.

La problematica da la standardisaziun da las linguas minoritaras è era preschenta en il furlan. Normalmain vegn il furlan central resguardà sco standard, però è questa vista contestada enfin oz.

Las quatter gruppas dialectalas sa distinguan en emprima lingia tras ils vocals da finiziun nominals u adjectivals:

A la furma dal Friul central "cjase" correspundan las furmas d’autras regiuns "cjasa" u "cjaso". Pier Paolo Pasolini, il represchentant il pli enconuschent en il 20avel tschientaner, ha scrit sias ovras en furlan dal vest, sia lingua materna.

Las emprimas ovras dal 13avel tschientaner sa basan sin il furlan discurrì en la regiun da Cividale del Friuli. Da quel temp era quai la citad la pli impurtanta dal Friul. Interessantamain exista qua ina gronda frequenza dal vocal da finiziun ‹-o›. Ozendi chatt’ins quel be en diversas vischnancas en Carnia. Udine, nua che la finiziun ‹-a› era la pli utilisada, ha pli tard remplazzà Cividale del Friuli sco citad principala dal Friul. La finiziun ‹-e› è documentada pir a partir dal 16avel tschientaner.

Il sistem da scrittira uffizial consista da l’alfabet latin e dal ‹c- cédille› (ç). Il bustab ‹q› vegn mo utilisà per nums da persunas u nums da lieu istorics. En tut ils auters cas vegn el remplazzà dal ‹c›. Ils bustabs ‹k›, ‹x›, ‹w› e ‹y› vegnan avant be en pleds emprestads. Els na fan betg part da l’alfabet:

Ultra da quai existan era ils accents gravis, lenis e circumflex. Per distinguer pèrs minimals inditga l’accent circumflex in vocal lung, per exempel "lât" vs. "lat".





"Pari nestri, che tu sês intai cîi,"
"che al sedi santificât il to non,"
"che al vegni il to ream,"
"che e sedi fate la tô volontât"
"come in cîl, cussì in tiere."
"Danus vuê il pan che nus covente,"
"parinus jù i nestris debits"
"come che nô ur ai parìn jù ai nestris debitôrs"
"e no sta molânus inte tentazion,"
"ma diliberinus dal mâl."




</doc>
<doc id="5640" url="https://rm.wikipedia.org/wiki?curid=5640" title="Linguas retoromanas">
Linguas retoromanas

Las linguas retoromanas (en in senn vast; era numnadas "rumantsch da las Alps") furman – tenor tscherts scienziads, dentant insumma betg unanim – ina gruppa da linguas e dialects retoromans che vegnan anc discurrids en las vals da las Alps en Svizra (enconuschent sco rumantsch) ed en l'Italia (ladin, furlan). Ellas èn sa sviluppadas or dal latin vulgar da l'anteriura provinza romana Raetia ed han salvà causa las circumstanzas geograficas ina massa tratgs caracteristics. 

La noziun „retorumantsch“ deriva da la linguistica dal 19avel tschientaner e descriva tant il „rumantsch“ discurrì en il Grischun, sco er in ensemble da trais linguas pitschnas discurridas en la regiun alpina. La dumonda sco ch'i è da classifitgar questas linguas è dapi l'entschatta dal 20avel tschientaner enconuschenta sut il num Questione Ladina. 

Tenor ils scienziads Graziadio Isaia Ascoli (1829-1907) e Theodor Gartner (1843-1925) vala suandanta classificaziun: 


Las linguas retorumantschas èn sa sviluppadas en emprima lingia a basa dal latin vulgar. Quant sperta che la romanisaziun da la populaziun regiunala è succedida suenter l’integraziun en l’Imperi roman n’è betg enconuschent. Las linguas daventan „palpablas“ a l’entschatta dal temp modern, cura ch’il rumantsch ed il furlan sviluppan ina lingua da scrittira cun ovras per part stampadas e fan uschia part da las radund tschuncanta linguas cun ina sumeglianta profilaziun en l’Europa. La litteratura retorumantscha per propi è naschida a partir dal 19avel tschientaner durant il temp da la romantica e dal naziunalissem. Las linguas grondas codadas sin plaun naziunal han cumenzà a stgatschar pli fermamain che avant las linguas minoritaras retorumantschas. Da l’autra vart èn sa furmads en ils trais territoris cuntramoviments regiunals en uniuns linguisticas e culturalas, en il Grischun per exempel la Societad Retorumantscha (1885) e la Lia Rumantscha (1919). 

Cun l’internaziunalisaziun e regiunalisaziun dal 20avel tschientaner tardiv ha quest moviment linguistic survegnì ina nova dimensiun. La Charta europeica da las linguas regiunalas u minoritaras, approvada dal Cussegl da l’Europa il 1992, sa referescha er al rumantsch, al ladin ed al furlan. Dapi curt vegnan las trais linguas minoritaras retorumantschas mintgatant era numnadas „rumantsch da las Alps“. Lur svilup politic e cultural è marcà particularmain dal fatg che la regiun alpina è daventada in lieu da cunfin e spazi simbolic. Perquai han ellas in’impurtanza speziala per l’istorgia da las Alps.

La situaziun actuala da las trais linguas retorumantschas è la suandanta:


La dumonda, sch’ins pudess reunir las gruppas betg colliadas territorialmain sut in num collectiv, vegn discutada a moda cuntraversa dapi il 19avel tschientaner („questione ladina“). Per la classificaziun da las linguas e dals dialects giogan ultra dals fatgs linguistics interns era motivs politics ina rolla impurtanta. Il cumbat per la valur da linguas da differenta grondezza è stà marcà surtut en il 20avel tschientaner savens d’arguments istorics. En il cas da las trais gruppas retorumantschas na part’ins betg d’in origin communabel.


</doc>
<doc id="5642" url="https://rm.wikipedia.org/wiki?curid=5642" title="Ladin">
Ladin

La noziun ladin ha differentas muntadas:



</doc>
<doc id="5647" url="https://rm.wikipedia.org/wiki?curid=5647" title="See/Lac (district)">
See/Lac (district)

Il District dal See/Lac (tudestg: Seebezirk, franzos: District du Lac) è in district dal chantun Friburg.

Il district dal Lai sa chatta en il Pajais dals Trais Lais. In da quels trais lais è il Lai da Murten, che dat il num al district.

Il district dal Lai è sortì ord las signurias medievalas da Murten (franz. "Morat") e Lugnorre sco era d'ina part dals vitgs da l"'Alte Landschaft" da la citad da Friburg sin la riva sanestra da la Sarine (tud. "Saane"). La chastellania da Murten è daventada suenter las Guerras burgognaisas fin il 1798 in signuradi cumin da Berna e Friburg. L'appartegnientscha territoriala da las vischnancas en la part meridiunala dal district è sa midada il 1803 (districts da Friburg e Murten) ed il 1831 (districts da Friburg e Murten e district tudestg). Il 1848 ha il reschim radical stgaffì la repartiziun actuala.

Dapi la construcziun da la strada sur Courtepin (1814–35) e quella sur Gurmels (1859–68) è il territori dal district collià cun Friburg.

Il 1876 è vegnida inaugurada la viafier da la Broye ed il 1897 la lingia Murten–Friburg.


</doc>
<doc id="5648" url="https://rm.wikipedia.org/wiki?curid=5648" title="District da la Broye">
District da la Broye

Il district da la Broye (franzos "district de la Broye"; patua friburgais ; tudestg "Broyebezirk") è in dals set districts dal chantun Friburg en Svizra. El ha ina surfatscha da 173,88 km². La chapitala dal district è la citad istorica da Estavayer-le-Lac.

Il district è vegnì stgaffì entras la constituziun chantunala ch'il chantun Friburg è sa dà ils 19 da mars 1848.

Il district da la Broye consista da quatter parts che n'èn betg colliades l'ina cun l'autra. Ina part cunfina cun il district da la Sarine e las auters trais èn enclavas en il chantun Vad: Estavayer-le-Lac, Surpierre e Vuissens. Tours, ina quarta enclava fitg pitschna, fa part da la vischnanca da Montagny.

Ils territoris dal district giaschan en la val dal flum Broye en lung il Lai da Neuchâtel.

Il punct il pli aut dal district cun 818 m s. m. sa chatta a Vuissens entant ch'il punct il pli bass cun 430 m s. m. sa chatta a Estavayer-le-Lac al Lai da Neuchâtel.

Ina piroga (tud. "Einbaum") dal temp da crap mesaun (ca. 6'200 a. C.) ch'è vegnì chattà ad Estavayer-le-Lac è fastiz per ina colonisaziun tempriva da la regiun. Numerus chats dal temp da crap tardiv a Portalban permettan la conclusiun ch'il carstgaun è sa domicilà en la regiun fitg baud.

A Cheyres, Font, Estavayer-le-Lac, Autavaux, Gletterens e Portalban han ins chattà centers per la fabricaziun dad ornaments, armas (sigirs, spadas), tessaria e vaschlaria or dals temps da bronz e da crap.

Numerus èn er ils chats celtics e romans. Il num funsil Broye è celtic: Broye = brogia (Landwasser).

A partir dal 500 s. C. daventà perceptibla la cristianisaziun da l'entir territori. Tranter las emprimas baselgias eran quellas da Domdidier, Dompierre-le-Grand, Dompierre-le-Petit e Tours.

La signuria feudala è sa derasada a partir da l'onn 1000. En quel temp han ins cumenzà da bajegiar chastels-fortezza. Plirs chastels e ruinas dan perditga da quel temp. Suenter las Guerras burgognaisas s'augmenta l'influenza da Friburg. L'onn 1536 sa divida la Broye in pliras pars. Entras la Refurmaziun sa furman exclavas catolicas entamet la Broye vadaisa.

Davent dal 16avel tschientaner vegn la vita politica dominada dad intginas famiglias fitg pussantas (patriziat). Questa pussanza va en decadenza tras l'invasiun franzosa a l'entschatta dal 19avel tschientaner.

Suenter la Guerra dal Sonderbund il 1847 sa da il chantun Friburg ina nova constituziun. La Broye daventa in dals set districts e resta senza midadas fin il di dad oz. Ils 19 da mars 1848 entra en vigur la nova constituziun dal chantun Friburg e marca la naschientscha dal district da la Broye.

Il franzos è la lingua principala da la Broye.

Ina fitg pitschna minoritad discurra anc il patua broyard (broyao). Statisticas da la dumbraziun dal pievel dal 1990 han inditgà 169 persunas.


</doc>
<doc id="5649" url="https://rm.wikipedia.org/wiki?curid=5649" title="District da la Glâne">
District da la Glâne

Il district da la Glâne (franzos: District de la Glâne) è in district dal chantun Friburg.

Il district da la Glâne giascha en il sidvest dal chantun Friburg en la Bassa friburgaisa. El vegn traversà dal flum Glâne ch'il dat ses num.

En il temp medieval era la regiun en il possess dals signurs da Pont, ils chastellans da Rue ed ils conts da Romont, ch'eran vasals da Savoia. Il 1536 ha Friburg occupà Romont e Rue e convertì els en chastellanias (franz. "bailliages"). Ils 1798 en els daventads prefecturas ch'èn vegnidas reunidas il 1848 en il district da la Glâne. Intginas vischnancas da la prefectura da Rue èn vegnidas zavradas, vitiers vegnivan dentant intginas vischnancas da las chastellanias da Montenach e Farvagny.

La lingua uffiziala dal district da la Glâne e da tut sias vischnancas è il franzos. Ultra da quai datti anc in tschert dumber da "patoisants", glieud che discurra il patua "glânois". Lez furma ensemen cun ils auters patuas dal chantun la gruppa dals patuas friburgais dal francoprovenzal.


</doc>
<doc id="5651" url="https://rm.wikipedia.org/wiki?curid=5651" title="District da la Gruyère">
District da la Gruyère

Il district da la Gruyère (franzos: District de la Gruyère) è in district dal chantun Friburg.

Il district da la Gruyère giascha en il sid dal chantun Friburg e s'extenda da la Bassa friburgaisa tras las Prealps friburgaisas fin tar las Alps. En il district nascha il flum Sarine (tud. "Saane"), che tranter Pont-la-Ville e Pont-en-Ogoz traversa il Lai da la Gruyère. La regiun è enconuschenta per il chaschiel da la Gruyère, ch'è l'ingredienza principala dal fondue friburgais.


</doc>
<doc id="5652" url="https://rm.wikipedia.org/wiki?curid=5652" title="District da la Sarine">
District da la Sarine

Il district da la Sarine (franzos "District de la Sarine", tudestg "Saanebezirk") è in district dal chantun Friburg.

Il district da la Sarine s'extenda en la Bassa friburgaisa lung il curs mesaun dal flum Sarine, ch'al dat ses num. La Sarine sorta dal Lai da Schiffenen en il nord, cula tras il district, passa la citad da Friburg e sbucca en il Lai da la Gruyère en il sid. Omadus lais èn lais da fermada.

Il district da la Sarine è sortì il 1848 ord ils anteriurs districts da Friburg e da Farvagny, ch'existivan dal 1831 fin 1848; quai sin basa da la nova constituziun chantunala friburgaisa.


</doc>
<doc id="5653" url="https://rm.wikipedia.org/wiki?curid=5653" title="District da la Veveyse">
District da la Veveyse

Il District dal Veveyse (franzos: District de la Veveyse, tudestg: Vivisbachbezirk) è in district dal chantun Friburg.

Il district da la Veveyse sa chatta al sparta-auas tranter il Rain ed il Rodan en il vest muntagnard da las Alps friburgaisas.

En il temp medieval era la regiun oravant tut en possess da vasals dals Savoiards. Suenter la conquista tras Friburg l'onn 1536 è ella vegnida zavrada en las chastellanias ("bailliages") da Rue, Châtel-Saint-Denis ed Attalens. L'economia, ch'è ditg vegnida dominada da l'agricultura e dal mastergn, n'ha purschì avunda plazzas da lavur; quai ch'ha manà ad ina ferma emigraziun. Il 1848 è vegnì stgaffì il district da la Veveyse sco district il pli pitschen ed il pli meridiunal dal chantun Friburg. L'avertura da l'A12 il 1981 ha favurisà il svilup industrial e turistic, surtut a Châtel-Saint-Denis ed en la Basse-Veveyse (Attalens, Bossonnens, Granges (Veveyse)).


</doc>
<doc id="5655" url="https://rm.wikipedia.org/wiki?curid=5655" title="Baden (district)">
Baden (district)

Il District Baden (tudestg: Bezirk Baden) è in district dal chantun Argovia.


</doc>
<doc id="5669" url="https://rm.wikipedia.org/wiki?curid=5669" title="Cronologia dal rumantsch">
Cronologia dal rumantsch



</doc>
<doc id="5670" url="https://rm.wikipedia.org/wiki?curid=5670" title="District da Goms">
District da Goms

Il district da Goms (tudestg: Bezirk Goms, franzos: district de Conches) è in district dal chantun Vallais.


</doc>
<doc id="5674" url="https://rm.wikipedia.org/wiki?curid=5674" title="Aarau (district)">
Aarau (district)

Il District Aarau (tudestg: Bezirk Aarau) è in district dal chantun Argovia.


</doc>
<doc id="5678" url="https://rm.wikipedia.org/wiki?curid=5678" title="Biberstein">
Biberstein

Biberstein è ina vischnanca politica svizra en il chantun Argovia. Ella è situada en il district Aarau.


</doc>
<doc id="5679" url="https://rm.wikipedia.org/wiki?curid=5679" title="Buchs (AG)">
Buchs (AG)

Buchs è ina vischnanca politica svizra en il chantun Argovia. Ella è situada en il district Aarau.


</doc>
<doc id="5680" url="https://rm.wikipedia.org/wiki?curid=5680" title="Densbüren">
Densbüren

Densbüren è ina vischnanca politica svizra en il chantun Argovia. Ella è situada en il district Aarau.


</doc>
<doc id="5681" url="https://rm.wikipedia.org/wiki?curid=5681" title="Erlinsbach (AG)">
Erlinsbach (AG)

Erlinsbach è ina vischnanca politica svizra en il chantun Argovia. Ella è situada en il district Aarau.


</doc>
<doc id="5682" url="https://rm.wikipedia.org/wiki?curid=5682" title="Gränichen">
Gränichen

Gränichen è ina vischnanca politica svizra en il chantun Argovia. Ella è situada en il district Aarau.


</doc>
<doc id="5683" url="https://rm.wikipedia.org/wiki?curid=5683" title="Hirschthal">
Hirschthal

Hirschthal è ina vischnanca politica svizra en il chantun Argovia. Ella è situada en il district Aarau.


</doc>
<doc id="5684" url="https://rm.wikipedia.org/wiki?curid=5684" title="Küttigen">
Küttigen

Küttigen è ina vischnanca politica svizra en il chantun Argovia. Ella è situada en il district Aarau.


</doc>
<doc id="5685" url="https://rm.wikipedia.org/wiki?curid=5685" title="Muhen">
Muhen

Muhen è ina vischnanca politica svizra en il chantun Argovia. Ella è situada en il district Aarau.


</doc>
<doc id="5686" url="https://rm.wikipedia.org/wiki?curid=5686" title="Oberentfelden">
Oberentfelden

Oberentfelden è ina vischnanca politica svizra en il chantun Argovia. Ella è situada en il district Aarau.


</doc>
<doc id="5687" url="https://rm.wikipedia.org/wiki?curid=5687" title="Rohr">
Rohr

Rohr è in lieu en il chantun Argovia en Svizra. El è situà tranter ils flums Aare e Suhre. Fin l'onn 2009 era Rohr in'atgna vischnanca politica en il district Aarau. Dapi da la fusiun cun Aarau è Rohr in quartier da la chapitala chantunala.


</doc>
<doc id="5688" url="https://rm.wikipedia.org/wiki?curid=5688" title="Suhr">
Suhr

Suhr è ina vischnanca politica svizra dal district Aarau en il chantun Argovia.


</doc>
<doc id="5689" url="https://rm.wikipedia.org/wiki?curid=5689" title="Unterentfelden">
Unterentfelden

Unterentfelden è ina vischnanca politica svizra en il chantun Argovia. Ella è situada en il district Aarau.


</doc>
<doc id="5694" url="https://rm.wikipedia.org/wiki?curid=5694" title="Bremgarten (district)">
Bremgarten (district)

Il District Bremgarten (tudestg: Bezirk Bremgarten ) è in district dal chantun Argovia.


</doc>
<doc id="5695" url="https://rm.wikipedia.org/wiki?curid=5695" title="Brugg (district)">
Brugg (district)

Il District Brugg (tudestg: Bezirk Brugg) è in district dal chantun Argovia.


</doc>
<doc id="5696" url="https://rm.wikipedia.org/wiki?curid=5696" title="Kulm (district)">
Kulm (district)

Il District Kulm (tudestg: Bezirk Kulm) è in district dal chantun Argovia.


</doc>
<doc id="5697" url="https://rm.wikipedia.org/wiki?curid=5697" title="Laufenburg (district)">
Laufenburg (district)

Il District Laufenburg (tudestg: Bezirk Laufenburg) è in district dal chantun Argovia.


</doc>
<doc id="5698" url="https://rm.wikipedia.org/wiki?curid=5698" title="Lenzburg (district)">
Lenzburg (district)

Il District Lenzburg (tudestg: Bezirk Lenzburg) è in district dal chantun Argovia.


</doc>
<doc id="5699" url="https://rm.wikipedia.org/wiki?curid=5699" title="Muri (district)">
Muri (district)

Il District Muri (tudestg: Bezirk Muri) è in district dal chantun Argovia.


</doc>
<doc id="5700" url="https://rm.wikipedia.org/wiki?curid=5700" title="Rheinfelden (district)">
Rheinfelden (district)

Il District Rheinfelden (tudestg: Bezirk Rheinfelden) è in district dal chantun Argovia.


</doc>
<doc id="5701" url="https://rm.wikipedia.org/wiki?curid=5701" title="Zofingen (district)">
Zofingen (district)

Il District Zofingen (tudestg: Bezirk Zofingen) è in district dal chantun Argovia.


</doc>
<doc id="5702" url="https://rm.wikipedia.org/wiki?curid=5702" title="Zurzach (district)">
Zurzach (district)

Il district da Zurzach (tudestg "Bezirk Zurzach"; era numnà "Zurzibiet") è in district svizzer dal chantun Argovia che consista da la regiun Studenland en la part la pli nordorientala dal chantun ed il Surbtal.

Il district cumprenda 23 vischnancas politicas ("Einwohnergemeinden").

Il Zurzibiet s'extenda tranter Turitg e Basilea tar la confluenza da l'Ara cun il Rain. El cunfina cun la Germania en il nord e cun la regiun Fricktal en il vest. Pliras cunfinaris tudestgs traversan mintga di il Zurzibiet sin lur via a Baden u Turitg.

Sco pliras autras regiuns perifericas suffra er il Zurzibiet dapi l'entschatta dals onns 1990 da stagnaziun economica e depopulaziun. Per fermar quest svilup negativ ha l'associaziun da planisaziun da la regiun endrizzà la plattafurma «Zurzibiet».



</doc>
<doc id="5703" url="https://rm.wikipedia.org/wiki?curid=5703" title="Di da Son Valentin">
Di da Son Valentin

Il di da Son Valentin che ha mintgamai lieu ils 14 da favrer vala en blers pajais sco di da l’amur. Las ragischs da questa festa èn da chattar en la liturgia ecclesiastica: il di da Son Valentin festivav’ins en inqual baselgia l’arrivada da Jesus sco spus da las nozzas celestialas.

Popular è il di daventà entras il commerzi cun flurs ed oravant tut pervi da la reclama correspundenta dals flurists. Uschia vegnan maschedads elements tradiziunals e moderns, sumegliant sco quai è il cas tar l’usit da Halloween (ch’è vegnì importà da l’Irlanda via ils Stadis Unids en il decurs dals onns 1990).

La tradiziun dal di da Son Valentin vegn oz per il pli manada enavos sin l’uvestg Valentin da Terni ch’è mort sco martir. Plirs lieus en la Germania pretendan ch’els tegnian en salv sias reliquias, tranter auter la citad Krumbach en il circul da Günzburg (Bavaria). Era la baselgia da Sontga Maria in Cosmedin a Roma manegia che las reliquias da Son Valentin sajan exponidas là.

En il terz tschientaner suenter Cristus è Valentin daventà uvestg da la citad taliana Terni (antruras Interamna). Tenor la ditga ha el ensinà cristians inamurads, tranter quels era schuldads cha’avessan gì da restar nunmaridads tenor cumond da l’imperatur. Vinavant raquinta la ditga che Valentin regalavia als pèrs maridads flurs or da ses curtin. Las lètgs ch’el ha ensinà sajan stadas sut ina buna ensaina. Sin cumond da l’imperatur Claudius II è el vegnì stgavazzà ils 14 da favrer 269 pervia da sia cardientscha cristiana.

In’amplificaziun da la ditga collia la mort da Valentin cun ils 15 da favrer, il di da la festa Lupercalia. Quai era il firà da la dieua romana Juno (grec: Hera), la dunna da Jupiter (grec: Zeus) e protectura da la lètg. Las mattas gievan quel di en il tempel da Juno a retschaiver in orachel d’amur che dueva gidar a chattar il dretg partenari; ed ils umens giuvens tiravan in cedel cun il num dad ina giuvna nunmaridada. Ils pèrs che sa furmavan uschia gievan ensemen en sortida – per guardar sche Amor als tutgia cun sias frizzas. Tar blers aristocrats valeva quest usit popular percunter sco immoral. Per sa distanziar dal pievel cumin regalavan els a lur dunnas flurs. Uschia èn veglias tradiziuns plaun a plaun sa maschedadas cun l’istorgia dal martir cristian.

La ditga da l’uvestg da Terni sa differenziescha da quella da Valentin da Rezia (Grischun). Lez n’ha betg manà ensemen pèrs inamurads, mabain vala sco patrun cunter malsognas sco per exempel epilepsia u svaniment.

La gronda popularitad da la data dals 14 da favrer en la regiun anglosaxona deriva d’ina poesia da Geoffrey Chaucher, "Parlement of Foul(e/y)s" (‹Parlament dals utschels›). Questa poesia è probabel vegnida scritta per ina festa da Son Valentin a la curt dal retg Richard II l’onn 1383. En questa poesia vegn descrit co ch’ils utschels sa radunan il di da Son Valentin enturn la dieua da la natira per che mintgin chattia in partenari.

En l’Engalterra vegn furmà dapi il 15avel tschientaner pèrs che dattan in a l’auter pitschens regals u deditgeschan in a l’auter poesias. La colliaziun cun il regalar flurs pudess ir enavos sin la dunna dal poet Samuel Pepys. L’onn 1667 aveva ella reagì sin ina brev da ses um cun regalar in matg flurs. Dapi lura è la colliaziun da brev e flurs vegnida imitada da la societad britannica.

Emigrants englais han prendì cun els quest usit en ils Stadis Unids. Entras schuldada americana è’l sa derasà suenter la fin da la Segunda Guerra mundiala en Germania. L’onn 1950 è vegnì organisà a Nürnberg l’emprim bal dals 14 da favrer. Uschia è il di da Son Valentin vegnì introducì uffizialmain.

Propi enconuschent è il di daventà entras la reclama dals flurists e da l’industria da dultscharias. Ozendi datti confect, cartas, parfums e blers auters products commerzials da Son Valentin. Il pli impurtant regal èn e restan dentant las flurs. Oravant tut ils pretschs da las rosas creschan correspundantamain a chaschun da questa festa.

En ils differents pajais èn sa furmads da tuttas sorts usits. En Finlanda per exempel vegn il di da Son Valentin festivà sco di da l’amicizia. Quest di vegn surdà a quels ch’èn simpatics ad ins ina charta u in pitschen regal, e quai per il pli anonim. En las regiuns tudestgas da l’ost ed en las regiuns slavas dal vest datti enturn il di da Son Valentin ina festa che vegn numnada ‹nozzas dals utschels›. Tar quella festa tutga era la chanzun populara "Die Vogelhochzeit". Sumegliant al "Parlement of Foul(e/y)s" vegn descrit en questa poesia co ch’ils utschels sa radunan il di da Son Valentin enturn la dieua da la natira per che mintgin chattia in partenari.

En il fratemp è l’usit er sa derasà sin auters continents e furma ina part da la cultura globala. En il Giapun èsi usit che las dunnas regalan ils 14 da favrer a lur umens, lur collavuraturs e schefs tschigulatta. Perencunter retschaivan ellas ils 14 da mars, a chaschun da l’uschenumnà "White Day" u era "St. White’s Day", tschigulatta alva dals umens. Entant fascinescha l’usit era adina dapli glieud da la Republica populara da la China che viva tenor il stil da viver dal vest. En Brasilia – per finir cun ina particularitad da l’emisfera sid – vegn la festa da Son Valentin festivada ils 12 da fanadur.





</doc>
<doc id="5708" url="https://rm.wikipedia.org/wiki?curid=5708" title="Bad Zurzach">
Bad Zurzach

Bad Zurzach (enfin il 1. da december 2006 uffizialmain Zurzach) è ina vischnanca politica svizra en il chantun Argovia. Ella è situada en il district Zurzach, al sid dal Rain ed al nord dal Giura d'Argovia.


</doc>
<doc id="5709" url="https://rm.wikipedia.org/wiki?curid=5709" title="Baldingen">
Baldingen

Baldingen è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5710" url="https://rm.wikipedia.org/wiki?curid=5710" title="Böbikon">
Böbikon

Böbikon è ina vischnanca politica svizra en il chantun Argovia. Ella è situada en il district Zurzach.

<br>
<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5711" url="https://rm.wikipedia.org/wiki?curid=5711" title="Böttstein">
Böttstein

Böttstein è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5712" url="https://rm.wikipedia.org/wiki?curid=5712" title="Döttingen">
Döttingen

Döttingen è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5713" url="https://rm.wikipedia.org/wiki?curid=5713" title="Endingen (AG)">
Endingen (AG)

Endingen è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5714" url="https://rm.wikipedia.org/wiki?curid=5714" title="Fisibach">
Fisibach

Fisibach è ina vischnanca politica svizra en il chantun Argovia. Ella è situada en il district Zurzach.

<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5715" url="https://rm.wikipedia.org/wiki?curid=5715" title="Full-Reuenthal">
Full-Reuenthal

Full-Reuenthal è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5716" url="https://rm.wikipedia.org/wiki?curid=5716" title="Kaiserstuhl (AG)">
Kaiserstuhl (AG)

Kaiserstuhl è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5717" url="https://rm.wikipedia.org/wiki?curid=5717" title="Klingnau">
Klingnau

Klingnau è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5718" url="https://rm.wikipedia.org/wiki?curid=5718" title="Koblenz (AG)">
Koblenz (AG)

Koblenz è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5719" url="https://rm.wikipedia.org/wiki?curid=5719" title="Leibstadt">
Leibstadt

Leibstadt è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5720" url="https://rm.wikipedia.org/wiki?curid=5720" title="Lengnau (AG)">
Lengnau (AG)

Lengnau è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5721" url="https://rm.wikipedia.org/wiki?curid=5721" title="Leuggern">
Leuggern

Leuggern è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5722" url="https://rm.wikipedia.org/wiki?curid=5722" title="Mellikon">
Mellikon

Mellikon è ina vischnanca politica svizra en il chantun Argovia. Ella è situada en il district Zurzach.

<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5723" url="https://rm.wikipedia.org/wiki?curid=5723" title="Rekingen">
Rekingen

Rekingen è ina vischnanca politica svizra en il chantun Argovia. Ella è situada en il district Zurzach.
<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5724" url="https://rm.wikipedia.org/wiki?curid=5724" title="Rietheim">
Rietheim

Rietheim è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5725" url="https://rm.wikipedia.org/wiki?curid=5725" title="Rümikon (AG)">
Rümikon (AG)

Rümikon è ina vischnanca politica svizra en il chantun Argovia. Ella è situada en il district Zurzach.

<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5726" url="https://rm.wikipedia.org/wiki?curid=5726" title="Schneisingen">
Schneisingen

Schneisingen è ina vischnanca politica svizra en il chantun Argovia. Ella è situada en il district Zurzach.
<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5727" url="https://rm.wikipedia.org/wiki?curid=5727" title="Siglistorf">
Siglistorf

Siglistorf è ina vischnanca politica svizra en il chantun Argovia. Ella è situada en il district Zurzach.

<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5728" url="https://rm.wikipedia.org/wiki?curid=5728" title="Tegerfelden">
Tegerfelden

Tegerfelden è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5729" url="https://rm.wikipedia.org/wiki?curid=5729" title="Unterendingen">
Unterendingen

Unterendingen è ina vischnanca politica svizra en il chantun Argovia. Ella è situada en il district Zurzach.


</doc>
<doc id="5730" url="https://rm.wikipedia.org/wiki?curid=5730" title="Wislikofen">
Wislikofen

Wislikofen è ina vischnanca politica svizra en il chantun Argovia. Ella è situada en il district Zurzach.

<br>
<br>
<br>
<br>
<br>
<br>
<br>
<br>
<br>
<br>
<br>
<br>


</doc>
<doc id="5733" url="https://rm.wikipedia.org/wiki?curid=5733" title="Chalavaina">
Chalavaina

La Chalavaina (tudestg "Calven", talian "Calva") è ina stretga en il Vnuost situada tranter Tuor (tud. "Taufers") e Gluorn (tud. "Glurns"). 

→ "Artitgel principal: Battaglia da Chalavaina"

En questa stretga ha gì lieu la legendara Battaglia da Chalavaina da 1499, en la quala las Trais Lias han battì las truppas austriacas. Per ils Rumantschs da la vart taliana da la Chalavaina (en il Vnuost) ha la battaglia dentant gì consequenzas desastrusas. Essend ch'il rumantsch vegniva resguardà sco lingua dals inimis (ils Grischuns) ed il medem mument lingua da l'adversari confessiunal (l'Engiadina e la gronda part da la Val Müstair eran refurmadas) ha quai manà a scumonds da lingua ed a l'extincziun dal rumantsch en il Vnuost. Enturn 1800 svanescha il rumantsch definitivamain dal Vnuost. Sco adversari fanatic dal rumantsch era Mathias Lang, l'avat da la claustra da Mariamunt (Marienberg) en il Vnuost.


</doc>
<doc id="5734" url="https://rm.wikipedia.org/wiki?curid=5734" title="Giacun Hasper Muoth">
Giacun Hasper Muoth

Giacun Hasper Muoth (* 29 da settember 1844 a Breil; † 6 da fanadur 1906 a Cuira) è stà in istoricher, scriptur e poet rumantsch sursilvan.

Giacun Hasper Muoth è naschì ils 29 da settember 1844 a Breil en Surselva sco figl dal pur grond Gion Mattiu Muoth e sia dunna Maria Monica Cristgina, numnada Stina, da la schlatta dals Tuor. Si'uffanza ha el passentà cun sia sora a Breil, nua ch'el ha frequentà ils emprims onns da scola. Cur ch'el aveva 15 onns l'ha tramess il bap l'atun 1859 a scola a Feldkirch en il Tirol. Da là è el turnà l'avust 1860 cun il meglier attest. Malgrà che Muoth ha vulì cuntinuar ses studis, l'ha tramett il bap l'onn seguent a Cuira, nua ch'el ha fatg il cumissiunari en in'ustaria. L'onn da scola 1861/62 ha el pudì frequentar la classa reala a la scola da la claustra da Mustér. Là ha el mussà in grond talent per il dissegn che cumprova in gron dun d'observaziun. Era ses interess per la poesia ha el probel scuvert in quest temp: igl è sa mantegnì in fragment d'ina poesia en lingua tudestga sin il revers dad in da ses dissegns. Muoth ha cuntinuà ses studis dal 1862 al 1865 al gimnasi dal collegi da Sviz e da l'atun 1865 fin la primavaira 1867 al gimnasi tudestg a Friburg.

Cur che Giacun Hasper era davent da cha, ha ses bap quasi ruinà il manaschi da la famiglia cun far cumpras memia grondas e passentar pli e pli temp en las ustarias, uschè ch'el ha la fin da schaner 1867 stuì declarar il concurs. Malgrà quel culp ha Muoth pudì cuntinuar ses studis. Suenter avair bandunà Friburg, ha el anc studegià in temp a Losanna. L'enviern 1867/68 ha el probabel passentà sin il bain dals geniturs a Breil. Enturn quest temp ha Muoth er entschet a scriver; igl èn naschids l'epos lung "Rhätus" ed il drama "Jörg de Jörgenberg". L'epos ha el pli tard brischà a Minca ed er il drama ha el eliminà.

L'atun 1868 è Muoth partì per Minca per frequentar là l'universitad. L'universitad da Minca, ch'avaiva da quel temp bler professers renumnads, ha el studegià indesch semesters fin l'atun 1873. Ses pli impurtants docents eran "Christ" (linguas veglias), "Hofmann" (germanista e neolatin), "Brun" (archeologia), "Carrière" (estetica), "Riehl" (istorgia da la civilisaziun), "Döllinger" (istorgia universala) e "Prantl" (filosofia). Quests scienzads han gì grond'influenza sin il giuven student. Oravant tut Prantl era fitg affecziunà a quel pover "student da la capiala rutta".

Per pudair s'alimentar e pajar per si'alloschi ha Muoth gì da dar uras privatas. Ses pasts consistivan "per il solit en café e paun, o in ov" ed el ha gì la stanza ensemen cun lavurant. Savens era el per renunziar als studis e tschertgar ina plazza, ma l'affecziun per la scienza l'han persvadì da cuntinuar.

Il 1872 ha Muoth publitgà davent da Minca si'idilla "Las spatlunzas" en la gasetta sursilvana "Ligia Grischa". Quest'ovra figurescha anc oz tranter las ovras principala da l'autur.

L'atun 1873 è arrivà per Muoth il temp da turnar en patria. Ses ami Alexander Balletta, a lez temp secretari guvernativ, ha infurmà la regenza chantunala davarts sias qualificaziuns e sin quai è Muoth vegnì tschernì il medem onn sco professer per istorgia e linguas veglias a la Scola chantunala a Cuira. Il 1895 è el vegnì incaricà cun l'instrucziun dal rumantsch. En ils onns suenter ses return han ins era vesì il fritgs da ses studis istorics: Muoth ha publitgà in lingua tudestga pliras lavurs da grond'impurtanza, tranter quels "Zwei sogenannte Ämterbücher des Bistums Chur aus dem Anfang des 15. Jahrhunderts" (1898), in'ovra fundamentala per l'istorgia dal Grischun e particularmain da la Surselva, e "Churrätien in der Feudalzeit" (1902). Il 1902 è el sa retratg da sia plazza, avend l'incumbensa da scriver ina istorgia dal chantun Grischun, ma sia sanadad scardalida n'ha betg lubì ad el da terminar quest'ovra.

En quel temp è Giacun Hasper Muoth sa deditgà particularmain a la cultivaziun da la lingua rumantscha ed a la poesia. Tar sias poesias las pli impurtants tutgan sper l'ovra tempriva "Las Spatlunzas" era "Il Gioder", "A Mesiras", "Igl eremit s. Sigisbert", "La vusch da s. Gliezi", "Il tiran Victor" e "La vendetga dils Grischs". Gia il 1882 ha el publitgà "La dertgira nauscha da Valendau (1450)" che ses biograf en las "Annalas", Jachen Luzzi, descriva sco «la plü bella ballada cha nossa litteratura posseda». Ella raquinta la victoria da la Lia Grischa sur ils signurs da la Lia Naira, «ün chant da libertà dal poet e seis pövel»:

Giacun Hasper Muoth era in fervent fautur dal rumantsch e sco tal in dals principals fundaturs da la Societad Retorumantscha. El ha fatg part da la suprastanza sco actuar e vicepresident fin sia mort ed è stà a quel temp il pli impurtant collavuratur da las "Annalas". Il 1887 ha el publitgà en il segund tom da las "Annalas" sia famusa poesia "Al pievel romontsch", cun la quala el ha vulì dasdar ses cumpatriots rumantschs ed als renviar a la situaziun actuala da lur lingua:



</doc>
<doc id="5735" url="https://rm.wikipedia.org/wiki?curid=5735" title="Saut dals morts">
Saut dals morts

Il saut dals morts è ina interpretaziun figurativa che mussa la violenza da la mort sur da la vita dals umans sut il maletg dal saut. El è vegnì si en il 14avel tschientaner e cuzza fin oz. Mez dal 16avel tschientaner vegnan ils maletgs dal saut dals morts reproducì adina pli fetg. Quai succeda en furma da novs maletgs e versets.



</doc>
<doc id="5736" url="https://rm.wikipedia.org/wiki?curid=5736" title="Carli Decurtins">
Carli Decurtins

Carli Decurtins (* ca. 1650 a Mustér, † 27 d'avrigl 1712 a Mustér en la claustra) è stà in pader benedectin. El è stà autur e translatur da cudeschs religius sco p. ex. "La mira de bein morir" ed auters. Il pli enconuschent è sia Consolaziun dell'olma devoziusa (Mustér 1690), in cudesch da chanzuns religiusas catolicas da la Surselva; edì durant 300 onn en 11 ediziuns.


</doc>
<doc id="5737" url="https://rm.wikipedia.org/wiki?curid=5737" title="Gion Caspar Collenberg">
Gion Caspar Collenberg

Sper la raquintaziun tradiziunala dal viadi da pelegrin a Jerusalem u a Santiago de Compostela cumparan en la litteratura rumantscha plaunsieu rapports da viadi cun autras destinaziuns ed auters interess. 

Uschia viagescha Gion Casper Collenberg (* 1733 a Lumbrein; † 1792 a Paris) cun ses patrun franzos en Mauritius e rapporta en il "Viadi, che jau, Gion Casper Collenberg vai faig il oñ 1765 en L'isla de Frontscha" tranter auter davart furmas da la sclavaria coloniala.

In pitschen extract dal "Viadi" è cumparì en il tom I (1896) da la "Crestomazia retorumantscha" da Caspar Decurtins.
Ultra da quai è il text entir vegnì translatà en franzos da Kurt Jeitziner, ed è vegnì publitgà dal 1999 en il cudesch "De la bure à l'argent" da Jean Hubert-Brierre (ed.).

Il cudesch da Hubert-Brierre cuntegna enpli ina biografia da Gion Casper Collenberg, sco er biografias da trais da ses otg frars Padrut Antoni (1729-1803), Valentin (1739-1820) e Roc Antoni (1743-1830), ch'èn er els emigrads da Lumbrein via Lyon a Paris.



</doc>
<doc id="5738" url="https://rm.wikipedia.org/wiki?curid=5738" title="La Usc di Ladins">
La Usc di Ladins

La Usc di Ladins (rum. "Vusch dals Ladins") è ina gasetta emnila dals Ladins da las Dolomitas (tut las 5 vals). Ella cumpara adina la sonda.



</doc>
<doc id="5739" url="https://rm.wikipedia.org/wiki?curid=5739" title="1200 s. Cr. Rumantschia">
1200 s. Cr. Rumantschia

L’onn 1200 s. Cr. vegn discurrì en il Grischun be Rumantsch e talian. Ils emprims colonisaturs alemans sa chasan dentant en la Val dal Rain da Cuira ed ils Gualsers sa rendan sin lur migraziun intraalpina.

Lingua da scrittira: fin il 1200 predominescha il latin sco lingua da scrittira uffiziala. Davent da lura entschaiva il tudestg dals paucs regents imperials a Cuira a s’etablir sco lingua da scrittira, e quai malgrà che quasi tut ils Grischuns indigens (subdits) eran da lingua rumantscha (e taliana).
Quai è bain stà ina da las pli grondas fridas per il rumantsch che sto spetgar fin al temp da la Refurmaziun fin ch’era el po s’etablir sco lingua da scrittira.


</doc>
<doc id="5740" url="https://rm.wikipedia.org/wiki?curid=5740" title="1464">
1464

L'onn 1464 era in onn dal 15avel tschientaner.
Grond incendi da la citad da Cuira. La citad rumantscha vegn destruida quasi dal tuttafatg. Per accelerar la reconstrucziun vegnan tramess mastergnants alemans a Cuira che restan per gronda part en la citad suenter la reconstrucziun. Quai fatg e probabel er midadas en las relaziuns socialas dal vischinadi (cf. incendi da Panaduz en il 20avel tschientaner) han chaschunà la midada dal linguatg principal da la citad. Be il Welschdörfli da la vart sanestra da la Plessur è probablamain restà per tschientaners il quartier rumantsch da la citad.


</doc>
<doc id="5741" url="https://rm.wikipedia.org/wiki?curid=5741" title="1560">
1560

L'onn 1560 era in onn dal 16avel tschientaner.
Onn da publicaziun da l’emprima ovra stampada rumantscha. Il Nov Testament da Jachiam Bifrun. L’ovra è il product dals gronds sforzs dals Refurmaturs da derasar las ideas da la nova cretta en il Grischun e surtut en l’Engiadina. La pli gronda part dals Rumantschs na chapiva betg tudestg, uschia che la necessitad da publitgar il NT en rumantsch er evidenta.
Da muntada eminenta per l’istorgia da la lingua rumantscha è l’introducziun al cudesch, nua che Bifrun giustifitgescha l’adiever dal rumantsch ed emprova da prevegnir ad eventualas criticas.


</doc>
<doc id="5742" url="https://rm.wikipedia.org/wiki?curid=5742" title="Republica da las Trais Lias">
Republica da las Trais Lias

Il Grischun (lura: "Il Stadi da las cuminas Trais Lias") ha furmà durant radund 300 onns (1524 - 1803) in stadi independent ch'era dividì en trais ligias (Lia da la Chadé, Ligia Grischa e Ligia da las diesch dretgiras). Pervi da sia gronda muntada sco regiun da transit sur las Alps, mo er pervi da gronds conflicts interns (confessiun e rivalitad da famiglias regentas) sa chattava quel stadi en il focus d'interess sa las grondas pussanzas europeicas (Austria/Spagna e Frantscha) ch'empruvavan da s'alliar u d'annectar il pajais, quai che ha manà a grondas tensiuns internas ("Scumbigls grischuns" 1618-1648).
Durant ils onns 1512 fin 1797 appartegnevan anc la Vuclina, Clavenna e Buorm sco terrotoris subdits al "Grischun". 1803 entra il Stadi da las Trais Lias sco chantun en la Confederaziun.

La lia da las 10 dretgiras è vegnida messa ensemen da siat dretgiras:

Suenter che tut ils imperaturs da Toggenburg en il Grischun èn morts han ils subdits fundà ils 8. da zercladur 1436 ina lia. Lieu principal da quella lia era Tavau. Era la lia da las diesch dretgiras era encunter l'expansiun da Habsburg en il Grischun.



</doc>
<doc id="5743" url="https://rm.wikipedia.org/wiki?curid=5743" title="1499">
1499

L'onn 1499 era in onn dal 15avel tschientaner.
Battaglia da Chalavaina da 1499, en la quala las Trais Lias han battì las truppas austriacas.


</doc>
<doc id="5744" url="https://rm.wikipedia.org/wiki?curid=5744" title="Philomela">
Philomela

La Philomela è ina rimnada da chanzuns rumantschas edida da Johannes Martinus l'onn 1684. L'ediziun ha gì in grond success (3 restampas en il 18avel tschientaner). Quest cudesch da chant a quatter vuschs (tenor Johann Wilhelm Simler) vegniva duvrà tranter auter era en las scolas da l'Engiadina e da la Val Müstair.




</doc>
<doc id="5745" url="https://rm.wikipedia.org/wiki?curid=5745" title="Trommeta spirituala">
Trommeta spirituala

La Trommeta spirituala è in'ovra da l'onn 1709 da Conradin Riola (1670-1743): Fitg interessanta descripziun socioculturala da la vita en ils vitgs da l'Engiadina da quel temp. Descritta e sentenziada vegn surtut la disa dals umans da sa durmentar durant la pregia en baselgia (lezzas cuzzavan da quel temp passa duas uras). 


</doc>
<doc id="5746" url="https://rm.wikipedia.org/wiki?curid=5746" title="Parc la Muota Falera">
Parc la Muota Falera

A Muota, a l'ur sidoccidental da la terrassa sper Falera, è vegnida scuverta parzialmain ina culegna dal bronz. Ils chats ils pli impurtants èn trais objects dal temp da bronz: ina guglia dad 80 cm lunghezza (ca. 1600 a.C.) e duas farclas. Dal temp da fier èn documentads singuls chats (800-400 a.C.). Las retschas da megalits al sid da la Muota èn probablamain relicts d'in center dal cult preistoric dal sulegl.

Il Parc la Muota offra girs guidads tras l'areal da menhirs.


</doc>
<doc id="5748" url="https://rm.wikipedia.org/wiki?curid=5748" title="Auturs rumantschs">
Auturs rumantschs





</doc>
<doc id="5753" url="https://rm.wikipedia.org/wiki?curid=5753" title="Babnoss">
Babnoss

Il Babnoss è la pli conuschì da las uraziuns cristianas.



</doc>
<doc id="5754" url="https://rm.wikipedia.org/wiki?curid=5754" title="Aarburg">
Aarburg

Aarburg è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5756" url="https://rm.wikipedia.org/wiki?curid=5756" title="Attelwil">
Attelwil

Attelwil è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5757" url="https://rm.wikipedia.org/wiki?curid=5757" title="Bottenwil">
Bottenwil

Bottenwil è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5758" url="https://rm.wikipedia.org/wiki?curid=5758" title="Staffelbach">
Staffelbach

Staffelbach è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5759" url="https://rm.wikipedia.org/wiki?curid=5759" title="Brittnau">
Brittnau

Brittnau è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5760" url="https://rm.wikipedia.org/wiki?curid=5760" title="Kirchleerau">
Kirchleerau

Kirchleerau è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5761" url="https://rm.wikipedia.org/wiki?curid=5761" title="Kölliken">
Kölliken

Kölliken è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5762" url="https://rm.wikipedia.org/wiki?curid=5762" title="Moosleerau">
Moosleerau

Moosleerau è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5763" url="https://rm.wikipedia.org/wiki?curid=5763" title="Murgenthal">
Murgenthal

Murgenthal è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5764" url="https://rm.wikipedia.org/wiki?curid=5764" title="Oftringen">
Oftringen

Oftringen è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5765" url="https://rm.wikipedia.org/wiki?curid=5765" title="Reitnau">
Reitnau

Reitnau è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5766" url="https://rm.wikipedia.org/wiki?curid=5766" title="Rothrist">
Rothrist

Rothrist è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5767" url="https://rm.wikipedia.org/wiki?curid=5767" title="Safenwil">
Safenwil

Safenwil è ina vischnanca politica svizra en il chantun Argovia. Ella è situada en il district Zofingen.

<br><br><br><br><br><br><br><br><br><br><br><br><br><br>


</doc>
<doc id="5768" url="https://rm.wikipedia.org/wiki?curid=5768" title="Strengelbach">
Strengelbach

Strengelbach è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5769" url="https://rm.wikipedia.org/wiki?curid=5769" title="Uerkheim">
Uerkheim

Uerkheim è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5770" url="https://rm.wikipedia.org/wiki?curid=5770" title="Vordemwald">
Vordemwald

Vordemwald è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5771" url="https://rm.wikipedia.org/wiki?curid=5771" title="Wiliberg">
Wiliberg

Wiliberg è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5772" url="https://rm.wikipedia.org/wiki?curid=5772" title="Zofingen">
Zofingen

Zofingen è ina vischnanca politica svizra en il chantun Argovia. Ella è situada en il district Zofingen.


</doc>
<doc id="5775" url="https://rm.wikipedia.org/wiki?curid=5775" title="1938">
1938

L'onn 1938 era in onn dal 20avel tschientaner.


</doc>
<doc id="5776" url="https://rm.wikipedia.org/wiki?curid=5776" title="1996">
1996

L'onn 1996 era in onn dal 20avel tschientaner.
Il 1996 vegn la lingua rumantscha renconuschida en ina votaziun federala sco lingua parzialmain ufficiala da la Svizra.


</doc>
<doc id="5777" url="https://rm.wikipedia.org/wiki?curid=5777" title="15 a. Cr.">
15 a. Cr.

L'onn 15 a. Cr. conquistan ils Romans la Rezia e mettan uschia il fundament per la naschientscha da la lingua rumantscha. La lingua latina (superstrat) sa darasa en il territori sur las linguas celticas e reticas (substrat).


</doc>
<doc id="5778" url="https://rm.wikipedia.org/wiki?curid=5778" title="Adam Nauli">
Adam Nauli

Adam Nauli è l'autur da l'ovra apologetica cunter «Igl Vêr Sulaz» da Steffan Gabriel «Anatomia dil sulaz dil Steaffan Gabriel ...», stampada il 1618 a Lyon.


</doc>
<doc id="5779" url="https://rm.wikipedia.org/wiki?curid=5779" title="Alfons Tuor">
Alfons Tuor

Alfons Eduard Tuor (1871-1904), autur rumantsch da la fasa naziunalista e cumbatanta.
Liricher.

Allas steilas

O schei vus caras steilas
El firmament:
Pertgei viv'ins sin tiara
Mo in mument?

Pertgei ston ins sin tiara
Pitir, pitir,
Quei cuort mument ch'ins viva
E lu murir?

O dei vus caras steilas
A mi avis,
Vus che la stgira tiara
Schi dultsch sclaris!

Savens, savens jeu stoiel
Vus contemplar - 
Tgi lai cun tonta gloria
Vus tarlischar?

O, quel ch'ei vies Scaffider
Ha mei scaffiu,
Quel che vies cuors diregia
Ei er miu Diu!

Perquei il mal emblida
Miu cor suffrent,
Cu'l ellas sferas vesa
Vus a sclarend.

O caras, dultschas steilas,
Jeu sai, jeu sai:
Sur vus, en tschiel, leu vivan
Ils spérts beai!

E cu jeu vus contemplel
El firmament,
Sai jeu pertgei ch'ins viva
Mo in mument!



</doc>
<doc id="5780" url="https://rm.wikipedia.org/wiki?curid=5780" title="Cortina d'Ampezzo">
Cortina d'Ampezzo

Ampez (talian "Cortina d'Ampezzo") è il lieu prinzipal d'ina da las tschintg valladas ladinas da las Dolomitas en l'Italia.


</doc>
<doc id="5781" url="https://rm.wikipedia.org/wiki?curid=5781" title="Art. 3 da la Constituziun chantunala">
Art. 3 da la Constituziun chantunala

L'artitgel 3 da la Constituziun dal Chantun Grischun è l'uschenumnà artitgel da linguas:

"1 Tudestg, retorumantsch e talian èn las linguas chantunalas ed uffizialas dal chantun.
2 Il chantun e las vischnancas prendan e sustegnan las mesiras necessarias per mantegnair e promover la lingua retorumantscha e taliana. Els promovan la chapientscha ed il barat tranter las cuminanzas linguisticas.
3 Las vischnancas ed ils circuls determineschan lur linguas uffizialas e lur linguas da scola. En quest connex respectan els la cumposiziun linguistica tradiziunala e resguardan las minoritads linguisticas oriundas."


</doc>
<doc id="5782" url="https://rm.wikipedia.org/wiki?curid=5782" title="Art. 70 da la Constituziun federala">
Art. 70 da la Constituziun federala

L'artitgel 70 da la Constituziun federala è l'uschenumnà artitgel da linguas:

1 Las linguas uffizialas da la confederaziun èn il tudestg, il franzos ed il talian. En il
contact cun persunas da lingua retorumantscha è er il retorumantsch lingua uffiziala
da la confederaziun.
2 Ils chantuns determineschan lur linguas uffizialas. Per mantegnair l’enclegientscha
tranter las cuminanzas linguisticas, respectan els la cumposiziun linguistica convenziunala
e resguardan las minoritads linguisticas tradiziunalas.
3 La confederaziun ed ils chantuns promovan la communicaziun ed il barat tranter
las cuminanzas linguisticas.
4 La confederaziun sustegna ils chantuns plurilings tar l’adempliment da lur incumbensas
spezialas.
5 La confederaziun sustegna mesiras dals chantuns Grischun e Tessin per mantegnair
e promover la lingua retorumantscha e taliana.


</doc>
<doc id="5783" url="https://rm.wikipedia.org/wiki?curid=5783" title="Artitgel da linguas">
Artitgel da linguas

I dat in artitgel da linguas da la Constituziun federala ed in artitgel da linguas da la Constituziun chantunala dal Grischun.



</doc>
<doc id="5784" url="https://rm.wikipedia.org/wiki?curid=5784" title="Artitgels da Glion">
Artitgels da Glion

La litteratura istorica cumpiglia sut il titel Artitgels da Glion ils tschintg artitgels dal 1513 davart la Vuclina e las leschas da las Trais Lias dal 1524/26.

En connex cun l'istorgia dal linguatg rumantsch èn els d'impurtanza, perquai ch'ils A. han pussibilità a las plaivs d'eleger sez plevon e confessiun, uschia che la Refurma ha pudì sa derasar en il Grischun.

Pravendas grischunas dastgan vegnir affidadas be a spirituals grischuns. Il spiritual sto administrar sez sia pravenda, abitar en il territori da quella, pastorar quella en urden e manar ina vita seriusa. Sche quai n`è betg il cas, pon ils parochians spedir el ed eleger in auter.
La giuridicziun clericala en fatgs civils/seculars vegn dismessa (cun excepziun da cas matrimonials) ed ils spirituals suttamess a la dretgira civila en cas da falliments civils.
Baselgias e claustras na pon betg ertar (uschenumnà „maun mort“). Per impedir ch`ellas fetschian quai, dastgan testaments da moribunds vegnir redigids da spirituals be en preschientscha dals ertavels u da lur represchentants. Nagins spirituals, q.v.d. ni uvestgs ni avats ni paders ni prers, na dastgan eleger uffiziants civils/seculars, e nagin d`els è elegibel en tals uffizis u en dretgiras. Excepziuns èn admissiblas be a basa da contracts renconuschids. In tal contract è per exempel vegnì concludì per la Curt episcopala a Cuira. Las dieschmas pitschnas vegnan dismessas, las grondas reducidas ad in quindeschavel. Dismessa vegn medemamain la consegna da la giaglina da tschaiver. Ils tributs (prestaziuns feudalas) vegnan sminuids (e. u. v.).
Quels aritgels stattan en stretg connex cun las revoltas purilas antifeudalas dal temp ch‘eran fitg intensivas guerrescas en la Svevia ed en il Tirol. Las formulaziuns correspundan als Artitgels da Sargans e da Meraun sco era a quels (generalmain enconuschents) da Memmingen.

Ils Artitgels da Glion dal 1526 relativs a la liberaziun dals dretgs feudals episcopals
En nossas Trais Lias na dastgan nagin uvestg e nagina persuna da stan ecclesiastic metter autoritads civilas, avugads u mastrals.
Mintga cussegl, dretgira e vischnanca duai eleger libramain ses uffiziants— cun excepziun dals uffiziants e servients da l‘uvestg.
Nagins cass civils na dastgan vegnir purtads avant dretgira d‘appellaziun episcopala u avant in da ses advocats.
Las dieschman, ils tschains ereditars ed autras prestaziuns feudalas betg ple debitadas al possessur d‘origin, dastgan vegnir cumpradas ora.
• La reformaziun ei vegnida derasada pli spert, cun quai era il rumantsch
• La baselgia catolica ha era entschet a scriver per rumantsch


</doc>
<doc id="5785" url="https://rm.wikipedia.org/wiki?curid=5785" title="Ascolians">
Ascolians

Ascolians è la denominaziun d'ina orientaziun linguistica tenor il linguist talian Graziadio Isaia Ascoli. Sco el sez defendan ils Ascolians la posiziun ch'il rumantsch dal Grischun, il ladin da las Dolomitas ed il furlan fan part d'ina lingua cuminaivla che sa differenziescha cleramain dals dialects talians.

Ils Ascolians s'opponan als Battistians ch'èn da l'avis cuntrari.



</doc>
<doc id="5786" url="https://rm.wikipedia.org/wiki?curid=5786" title="Battistians">
Battistians

Battistians è la denominaziun d'ina orientaziun linguistica tenor il linguist talian Carlo Battisti. Sco Battisti snegan ils Battistians l'unitad linguistica tranter il rumantsch dal Grischun, dal ladin da las Dolomitas e dal furlan e decleran il rumantsch sco sutdialect lumbard ed il ladin dolomitan sco sutdialect venezian.

Ils Battistians s'opponan als Ascolians ch'èn da l'avis cuntrari.



</doc>
<doc id="5787" url="https://rm.wikipedia.org/wiki?curid=5787" title="Augustus">
Augustus

Augustus (* 23-09-63 a. Cr. sco "Gaius Octavius" a Roma; † 19. avust - 14 s. Cr. a Nola sper Napoli) vala sco emprim imperatur roman. 
L'onn 15 a. Cr. lascha Augustus occupar ses dus figliasters Drusus e Tiberius las Alps reticas. La Rezia daventa uschia part da l'Imperi roman e vegn romanisada.

Augustus e la sia sora Octavia èn igls unfants da Gaius Octavius ed Atia. Atia è la neza da Julius Cesar. Igl bab totga tigls Equits. Chegl è la noblezza digls cavaliers romans. Chels on betg gronda influenza, els èn pero retgs. Siva dalla mort digl bab è Augustus carschia se tar sia tatta. Pi tard er tar sies padraster a Roma. 

Siva dalla mort da Cesar ò Augustus santia tg'el seia nia adopto dad el. El è ossa imperatour roman. El veva pero betg dalunga influenza segl imperi roman. Sch'el fiss betg sto igl sotnev da Cesar, vess el mai survagnia tanta pussanza.


</doc>
<doc id="5788" url="https://rm.wikipedia.org/wiki?curid=5788" title="Autonomia communala">
Autonomia communala

En il chantun Grischun giaudan las vischnancas (dumber: 208) grazia al svilup istoric ina autonomia communala sco en nagin auter chantun (vesair: Vischnancas dal chantun Grischun). Uschia decidan las vischnancas er davart la lingua uffiziala e la lingua da scola.


</doc>
<doc id="5789" url="https://rm.wikipedia.org/wiki?curid=5789" title="Chalandamarz">
Chalandamarz

Il Chalandamarz (en l’Engiadina), Calonda mars (en il Surses), Calendamarz (en Bregaglia), Calendamerz (en Puschlav) u Calentmarz (en Mesauc) è in usit da la part rumantscha e taliana dal chantun Grischun, che vegn festivà mintg’onn il 1. da mars ("chalanda/calonda/calend" ‚emprim di dal mais‘).

Il Chalandamarz marca l’entschatta da l’onn. Cun plumpas e stgellas vulevan ins stgatschar ils nauschs spierts da l’enviern e clamar la primavaira. En l’Engiadina vegnan quel di installads ils ufficials da vischnanca en lur uffizi.



</doc>
<doc id="5794" url="https://rm.wikipedia.org/wiki?curid=5794" title="Flecziun a dus casus">
Flecziun a dus casus

La flecziun a dus casus è ina reducziun dal sistem da casus latin en il temp da furmaziun da las linguas romanas. Dals sis casus oriunds restan be il "casus rectus" nominativ ed il "casus obliquus" accusativ. Exempels d'ina flecziun a dus casus sa chattan en il franzos vegl ed en l'occitan vegl sco era en il furlan vegl. Epigrafs (inscripziuns) lubeschan dentant la presumziun ch'ina flecziun a dus casus existiva en pli blers linguas e dialects romans vegls. Uschia è la distincziun da furmas da "rectus" ed "obliquus" era cumprovada per il catalan vegl ed il venet vegl. La distincziun da casus en il rumantsch ha survivì en tschertas expressiuns fixas, en la flecziun da l'adjectiv en l'idiom sursilvan ed en furmas tudestgadas da nums da lieus.

Dasper las linguas romanas disponan er il kumandschi ed il zaza d'ina flecziun a dus casus.

En il svilup da la reducziun dal sistem da casus indogermanic è la flecziun a dus casus ina fasa avant la perdita totala da la categoria casus. Da nomitiv ed accusativ è daventà il "casus rectus", da tut ils auters il "casus obliquus".

Exempel:



Fin ca. 1200 s. Cr. distingueva il rumantsch dus casus dal substantiv. Uschia aveva il substantiv in'autra furma sch'el vegniva duvrà sco subject che sch'el serviva sco object. In relict vesaivel da questa distincziun mussan oz ils nums da vitgs (p. ex. Sagens/Sagogn, Truns/Trun). La furma 'Truns' vegniva duvrada sco subject: 'Truns è in bel vitg', entant che 'Trun' marcava l'object: 'Jau vom a Trun'. La lingua tudestga ha mantegnì ils vegls cas subject da quests nums.

Il rumen, ch'è medemamain ina lingua romana, dispona era d'ina flecziun a dus casus (sch'ins excluda il vocativ ch'è senza relevanza per la sintaxa da frasas). L'opposiziun è en il rumen dentant in'autra, numnadamain da nominativ ed accusativ sin l'ina vart e da genitiv e dativ sin l'autra. Aifer la linguistica èn ins malperina, sch'i sa tracta d'ina nova formaziun u d'ina cuntinuaziun da la situaziun vulgar latina.

Exempel:



</doc>
<doc id="5796" url="https://rm.wikipedia.org/wiki?curid=5796" title="Gion Antoni Huonder">
Gion Antoni Huonder

Gion Antoni Huonder è stà in autur rumantsch da la fasa naziunalista e cumbattanta. La figura dal 'Pur suveran' è daventada il simbol il pli marcant da la Renaschientscha rumantscha.



</doc>
<doc id="5801" url="https://rm.wikipedia.org/wiki?curid=5801" title="Museum Ladin">
Museum Ladin

Il Museum Ladin è in museum istoric-linguistic che preschenta la lingua e cultura dals Ladins da las Dolomitas. El sa chatta en il Chastè Thurn sur San Martin de Tor en la Val Badia (Tirol dal Sid).



</doc>
<doc id="5803" url="https://rm.wikipedia.org/wiki?curid=5803" title="Placidus a Spescha">
Placidus a Spescha

Pader Placi a Spescha, cosmopolit rumantsch strusch percepì en il rest da l'Europa. Pader benedictin cun num burgais Giuli Battesta Spescha, cartograf, geograf, alpinist, perscrutader da la natira e dal linguatg rumantsch.

In dals emprims perscrutaders dal rumantsch e bab d'ina da las emprimas ideas da crear ina lingua da scrittira unifitgada rumantscha, l'ABC-alpin.

L'ABC-alpin è in'emprova da Pader Placi a Spescha per crear ina lingua rumantscha per tut ils rumantschs.


 

</doc>
<doc id="5817" url="https://rm.wikipedia.org/wiki?curid=5817" title="Romontsch fusionau">
Romontsch fusionau

Il romontsch fusionau era ina proposta da Gion Antoni Bühler per ina lingua da scrittira unifitgada per la «naziun retorumantscha». El sa basa principalmain sin il rumantsch sursilvan.

A la fin èn tut las stentas da Bühler stadas invanas. Ses texts scrits per romontsch fusionau èn vegnids translatads en ils differents idioms regiunals.




</doc>
<doc id="5822" url="https://rm.wikipedia.org/wiki?curid=5822" title="Simon Lemnius">
Simon Lemnius

Simon Lemnius Martgadant è in dals pli gronds umanists grischuns. El è autur da l'epos 'Raeteis'


</doc>
<doc id="5824" url="https://rm.wikipedia.org/wiki?curid=5824" title="Submersiun">
Submersiun

Submersiun è il cuntrari dad immersiun. Empè da 'far il bogn' en ina nova lingua ed emprender da nudar en quella, vegn l'uffant 'najentà' en la segunda lingua cun la finamira da remplazzar l'emprima lingua cun la segunda. Il resultat è savens in semilinguissem dubel.


</doc>
<doc id="5830" url="https://rm.wikipedia.org/wiki?curid=5830" title="Walenstadt">
Walenstadt

Walenstadt è ina pitschna citad a la riva dal sid dal Lai Rivaun (Walensee). Il toponim "Walenstast" è ina cumbinaziun da dus pleds tudestgs vegls "Wal" (ester, betg da lingua tudestga = rumantsch) e "Stad" (Gestade = Riva). Muntada: Riva dals Rumantschs. Il territori era populà da Rumantschs avant la germanisaziun.


</doc>
<doc id="5837" url="https://rm.wikipedia.org/wiki?curid=5837" title="Assimilaziun linguistica">
Assimilaziun linguistica

L'assimilaziun linguistica ei igl adattar linguistic d’ina persuna ad in auter lungatg. Quei vul dir s’adattar ad in lungatg ch’ei buc il lungatg mumma. Savens ston emigrants far quei prozess. Era famiglias da lungatg tudestg svizzer che van a habitar en in territori romontsch, talian ni franzos han da far in tal process. Sche quei succeda buc, sa ei dar ina germanisaziun da quels territoris.



</doc>
<doc id="5850" url="https://rm.wikipedia.org/wiki?curid=5850" title="Val Puschlav">
Val Puschlav

La Val Puschlav (talian "Val Poschiavo", puschlavin "Val Pus'ciaf", tudestg "Puschlav") u il Puschlav è ina val en il sid dal Grischun. Ella furma ensemen cun la Val Calanca, la Val Mesauc (tal. "Val Mesolcina"), la Val Bregaglia e la vischnanca da Beiva (tal. "Bivio") en Surses (tal. "Val Sursette") il Grischun talian («valladas talianas»).

En il Puschlav discurr'ins dasper la lingua ufficiala taliana er l'uschenumnà puschlavin ("pus'ciavin") ch'appartegna al bloc occidental da la lingua lumbarda.




</doc>
<doc id="5856" url="https://rm.wikipedia.org/wiki?curid=5856" title="Acla">
Acla

Acla è in vitg che tutga tar la vischnanca da Medel/Lucmagn en il . Acla giascha sin 1477 meters sur mar. Pervi dal privel da lavinas n'è Acla davent da l'onn 1975 betg pli abità durant l'entir onn. Las chasas ch'èn betg vegnidas destruidas lez onn da la lavina èn ussa chasas da vacanzas.

Acla è l'ultim vitg en la Val Medel avant che cuntanscher il Pass dal Lucmagn. Il vitg sa chatta da vart sanestra dal Rein Miez. La via chantunala maina da l'autra vart sper il vitg ora.

Dal vitg dad Acla datti mo paucas infurmaziuns a scrit. Ord ils paucs documents ch'i dat che pertutgan la chaplutta dal vitg san ins concluder ch'il vitg existiva gia avant 1600.
Acla era in vitg da purs. Mintga famiglia aveva in per paucs tiers gronds ni almain intginas chauras u nursas. Mintga zichel prà vegniva tratg a niz.
Enturn l'onn 1850 stueva Acla avair blers abitants. Vischins pli vegls han raquintan ch'il vitg dumbravi 12 fin 13 famiglias cun circa 90 abitants. Da quai eran var 20 uffants da scola. Ins vuleva da quai temp schizunt fundar ina atgna chaplania. L'uvestgieu da Cuira n'haja però betg lubì quai. Persuenter hajan ils vischins dastgà disfar la chaplutta e bajegiar ina nova. La gronda part da la lavur è vegnida fatga en lavur cumina. Ils custs da la chaplutta nova han muntà a 970 francs.

Ils 6 d'avrigl 1975 è la chaplutta ed il vitg vegnì destruids da lavinas. Trais persunas han pers la vita tar quella catastrofa. Ils abitants d'Acla han stuì bandunar lur vitg e sa chasar da nov a Fuorns, il vitg vischinant. L'atun 1977 han ils abitants pudì entrar en lur novas chasas a Fuorns ed il muvel en ina nova stalla communabla.
Sulettamain duas chasas n'ha la lavina betg destruì. Duas autras chasas han ins puspè sanà. Ellas servan oz sco chasas da vacanzas. Era èsi vegnì bajegià ina nova chaplutta. La chaplutta da Son Giachen che la lavina ha destruì datava tenor vegls documents da l'onn 1850. Dapi l'onn 1979 paradescha en il medem lieu la nova chaplutta cun ina furma moderna. Sin il crest è ella bain vesaivla per mintgin che charrescha tras la val. Sin il mir da la chaplutta stat l'inscripziun «Pertgei temer, sepanzar? La via cun tei va il Christus Signur.»

Cudesch "Val Medel" da Clemens Pally e conauturs

Pagina da la vischnanca da Medel/Lucmagn


</doc>
<doc id="5859" url="https://rm.wikipedia.org/wiki?curid=5859" title="Baselgia (Medel/Lucmagn)">
Baselgia (Medel/Lucmagn)

Baselgia è la pli gronda fracziun dal vitg da Platta en la vischnanca da Medel/Lucmagn en il chantun Grischun. La fracziun giascha sin 1365 meters sur mar e consista ord set chasas ed intgins bajetgs d'economia. Enturn ils onns 1940 abitavan a Baselgia anc 50 persunas en set famiglias. Oz vegnan las chasas duvradas mo pli sco chasas da vacanzas. 




</doc>
<doc id="5879" url="https://rm.wikipedia.org/wiki?curid=5879" title="Ballape Australian">
Ballape Australian

Il Ballape Australian "(englais: Australian football u Aussie rules)" è in sport che dunnas sco er umens pon far.
Il Ballape Australian è in Sport en che duas squadras da indesch giugadurs u giugaduras giogan ina encunter l'autra. Il sport chatta similitudas cun il Rugby ed il Ballape Gaelic.


</doc>
<doc id="5897" url="https://rm.wikipedia.org/wiki?curid=5897" title="Ucraina">
Ucraina

L'Ucraina è in pajais en l'Europa orientala cun 42 541 633 abitants (2016). Sia chapitala è Kiev.


</doc>
<doc id="5899" url="https://rm.wikipedia.org/wiki?curid=5899" title="Svezia">
Svezia

La Svezia (svedais "Konungariket Sverige" u simplamain "Sverige") è ina monarchia parlamentara situada en l’Europa dal Nord. Il territori dal stadi cumpiglia la part orientala da la Peninsla Scandinava sco er las inslas Gotland ed Öland. La Svezia fa part dal Cussegl dal Nord e tutga dapi il 1995 tar l’Uniun europeica; cuntrari a la Norvegia ed al Danemarc n’è la Svezia dentant betg commembra da la NATO.

La Svezia cunfinescha cun il Kattegat – la mar situada en il vest en direcziun dal Danemarc –, cun la Norvegia e la Finlanda sco er cun la Mar da l’Ost. Tar la Svezia tutgan radund 221 800 inslas; las trais grondas èn Gotland (2994 km²) ed Öland (1347 km², situadas omaduas en la Mar da l’Ost) sco er Orust (346 km², al nord da Göteborg). L’extensiun maximala dal pajais dal nord al sid munta a 1572 km, da l’ost al vest a 499 km. Il cunfin statal situà sin la terra ha ina lunghezza da 1619 km vers la Norvegia, resp. da 586 km vers la Finlanda.

Grondas parts dal pajais èn planivas u collinusas. Vers il cunfin norvegiais munta il Massiv Scandinav percunter fin a 2000 m sur mar. Il pli aut punct dal pajais furma il Kebnekaise (2111 m s.m.). Sur l’entir pajais èn repartids 29 parcs naziunals; ils gronds dad els giaschan en il nordvest.

La Svezia dal Sid e Svezia Centrala (Götaland e Svealand) cumpiglian radund dus tschintgavels dal pajais ed èn partidas dal sid al nord en trais cuntradas grondas. La Svezia dal Nord (Norrland) cumpiglia ils ulteriurs trais tschintgavels ed è partida dal vest a l’ost en trais cuntradas grondas. Ils flums ils pli lungs dal pajais èn Klarälven, Torne älv, Dalälven, Ume älv ed Ångermanälven. Ils pli gronds lais èn Vänern, Vättern, Mälaren e Hjälmaren.

La part il pli al sid dal pajais, la provinza istorica Skåne, furma ina prolungaziun da la planira da la Germania dal Nord e dal Danemarc. Qua giascha er il punct il pli bass dal pajais (2,4 m sut il spievel da la mar) ed il punct situà il pli al sid (Smygehuk).

Vers nord suonda l’auta planira da la Svezia dal Sid, ina regiun che cumpiglia in grond dumber da lais lunghents ch’èn sa furmads en il temp da glatsch tras erosiun. 

La terza cuntrada gronda furma la foppa da la Svezia Centrala. I sa tracta d’ina cuntrada planiva, sfendagliusa ch’enserra grondas planiras, muntognas a plateaus, fiords e lais.

En il vest da la Svezia dal Nord giaschan las Muntognas Scandinavas che furman il cunfin vers la Norvegia. Ils singuls pizs da questa chadaina da muntognas cuntanschan autezzas tranter 1000 e 2000 meters sur mar. Il punct il pli al nord dal pajais giascha al cunfin dals trais pajais Norvegia, Svezia e Finlanda (Treriksröset).

Vers ost suonda l’avantterren che cumpiglia la pli gronda surfatscha da tut las regiuns grondas da la Svezia. Vers la muntogna èn situadas autas planiras sin in’autezza da 600 fin 700 meters. A quellas suondan regiuns collinusas che sa sbassan vers l’ost. Qua èn er situads ils gronds giaschaments da metals dal pajais (fier, arom, zinc e plum). Ils gronds flums da la Svezia naschan en il Massiv Scandinav e culan quasi parallel in sper l’auter en valladas profundas vers la Mar da l’Ost.

Per lung la riva da la Mar da l’Ost è situada la regiun da costa che vegn interrutta tranter Härnösand ed Örnsköldsvik d’in bratsch da l’avantterren che tanscha fin a la mar (Höga Kusten, parc naziunal).

Grondas parts da la Svezia consistan da grip primitiv sco gnais e granit. En il Jämtland ed en parts da la Svezia Centrala e Svezia dal Sid (uschia per exempel era sin las inslas Öland e Gotland) èn per part avant maun vastas stresas che derivan dal silur.

Durant ils temps da glatsch era la Peninsla Scandinava cuverta dal tuttafatg cun glatsch. La pressiun ed il moviment da las massas da glatsch han furmà a moda decisiva vastas parts da la cuntrada. Il grond glatscher scandinav dal davos temp da glatsch ha dissegnà la cuntrada odierna cun ses numerus lais, flums e cascadas. Il regress dal glatscher è stà accumpagnà da process da mular e stgavorgiar ch’han manà – sper las morenas – als deposits caracteristics da crappels e crappa radunda che vegnan numnads en svedais "åsar".

In factur ch’è anc oz impurtant, è l’auzament dal terren. Durant il temp da glatsch avevan las massas da glatsch smatgà giu la crusta da la terra; dapi ch’il glatsch è luà (ca. 10000 a.C.), è quella s’auzada successivamain per radund 800 meters. Anc oz munta l’auzament annual tut tenor regiun 6 fin 11 mm.

Il clima da la Svezia è relativamain miaivel per la posiziun geografica dal pajais. Il factur climatic dominant furma il Current dal Golf nà da l’Atlantic. Grondas parts da la Svezia èn perquai segnadas d’in clima umid cun bleras precipitaziuns e differenzas da temperatura relativamain pitschnas tranter stad ed enviern.

I dat dentant er regiuns ch’enconuschan in clima continental caracterisà da precipitaziuns bassas e da grondas differenzas da temperatura tranter la stad e l’enviern. Igl èn quai en emprima lingia las autas planiras da la Svezia dal Sid, plinavant parts da l’avantterren dal Massiv Scandinav. In clima polar datti be en l’auta muntogna al nord dal pajais. 

La Svezia s’extenda dal 55avel al 69avel grad da ladezza, uschia ch’ina part dal pajais giascha al nord dal circul polar. Perquai enconuscha il pajais ina differenza considerabla tranter ils lungs dis da stad e la lunga stgiradetgna d’enviern.

La Svezia dal Nord è segnada da vasts guauds da coniferas boreals. Vers sid prendan lura ils guauds maschadads suramaun. Ils guauds da feglia en il sid dal pajais han ins per part runcà per gudagnar terren cultivà; per part èn els er vegnids remplazzads tras guauds da coniferas che creschan pli spert.

Las inslas Gotland ed Öland èn segnadas da cundiziuns climaticas e geologicas in pau spezialas ed enconuschan perquai ina flora ordvart ritga e rara. Tranter auter creschan qua plantas che cumparan uschiglio be sin il Balcan. Menziun speziala meritan las numerusas spezias d’orchideas.

Entaifer la fauna han surtut il tschierv ed il portg selvadi puspè pudì sa sviluppar en il sid dal pajais a vastas populaziuns, suenter che questas spezias eran quasi vegnidas extirpadas dal tuttafatg en il 18avel e 19avel tschientaner. Il chavriel arriva in pau pli lunsch vers nord ch’il tschierv, ma er ses territori da derasaziun è limità sin la Svezia dal Sid e la Svezia Centrala. 

La Svezia è dentant enconuschenta surtut pervi dal pli grond dumber d’elans en tut l’Europa. Quels muntan in privel considerabel per il traffic sin via: l’onn 2006 hai dà bunamain 5000 accidents cun elans. Ils davos onns è plinavant il dumber dad urs, lufs e lufs-tscherver creschì considerablamain.

Il 1909 ha la Svezia endrizzà sco emprim pajais en l’Europa parcs naziunals. Fin oz èn radund 11 % da la surfatscha dal pajais protegids sco parcs e reservats da la natira resp. en furma dals 29 parcs naziunals. En avegnir èsi previs d’anc augmentar considerablamain questa surfatscha.

La Svezia dumbra radund 9,906 milliuns abitants. 90,8 % èn Svedais, 2,5 % uschenumnads Finais da la Svezia (l’entira Finlanda ha appartegnì sur tschientaners a la Svezia). Finais furman ina gronda gruppa a Tornedalen, ils blers dad els vivan però en la Svezia Centrala. Suenter la Segunda Guerra mundiala èn blers immigrants da la Finlanda arrivads en Svezia; ils uffants da quests lavurers esters discurran savens anc finais sco lingua materna.

Oz vivan radund 20 000 Sams en Svezia. Ils blers dad els èn s’assimilads: be paucs vivan da la tratga da rens e la chatscha e pestga che furmavan las professiuns tradiziunalas dals Sams na giogan praticamain nagina rolla pli. La tratga da rens ha cumenzà pir vers la mesadad dal 17avel tschientaner, cura ch’il management da guerra da Gustav II Adolf consumava adina dapli daners da taglia. Giond en tschertga da novas funtaunas da gudogn, han ins er fatg tributars ils Sams. Damai che la chatscha tradiziunala na purtava betg avunda entradas, han quels cumenzà a dumestitgar ed allevar ils rens.

Radund 14 % da la populaziun svedaisa è naschida a l’exteriur. La gruppa la pli gronda furman ils Fins cun radund 175 000 persunas. Ulteriuras gruppas pli grondas derivan da l’Irac (109 000), da l’anteriura Jugoslavia (72 000; vitiers vegnan anc 55 000 persunas da la Bosnia-Erzegovina), da la Pologna (63 000) e da l’Iran (57 000). Menziun speziala meritan plinavant ils radund 90 000–120 000 Assirs cristians. Be enturn la citad Södertälje, al sidvest da Stockholm, vivan radund 20 000 dad els. La gronda part appartegna a la baselgia ortodoxa da la Siria. 

L’onn 2008 dumbrava la Svezia 562 100 persunas ch’eran burgaisas d’auters stadis (radund 6 % da la populaziun dal pajais). La gronda part dad els derivava dals pajais vischinants Finlanda (77 000), Danemarc (39 000) e Norvegia (35 000). La pli gronda gruppa d’ordaifer la Scandinavia furmavan ils Iracais (48 000). Bleras persunas da pajais dal Proxim Orient èn arrivadas en ils onns 1990 pervi da la politica d’asil liberala dal pajais.
Il dumber da naschientschas giascha cun 1,85 uffant per dunna (2006) sut la sava da reproducziun (2,1 uffant per dunna), ma tuttina marcantamain sur la media da l’Uniun europeica che muntava il 2005 a 1,52 uffants. 

Dapi il fanadur 2009 n’è il svedais betg be de facto, mabain er de jure la lingua uffiziala dal pajais. A Tornedalen, per lung il cunfin svedais-finais, discurra radund la mesadad da la populaziun finais da Tornedalen ("Meänkieli"). Il sami vegn anc duvrà d’intginas milli persunas sco lingua principala; els tuts fan dentant er diever dal svedais. En Svezia èn il finais, il finais da Tornedalen, il jiddic, il romani, il sami e la lingua da segns svedaisa renconuschids sco linguas minoritaras.

Bunamain 80 % da la populaziun svedaisa discurra englais sco lingua estra. Per l’ina furma l’englais l’emprima lingua estra en scola; per l’autra vegnan films englais per regla emess a la televisiun senza sincronisaziun (be cun suttitels svedais). Sco segunda lingua estra elegia la gronda part dals scolars il spagnol. Er il tudestg ed il franzos vegnan purschids sco segundas linguas estras; fin il 1945 era il tudestg en Svezia ed en tut la Scandinavia l’emprima lingua estra.

Il norvegiais ha fermas sumeglientschas cun il svedais e vegn perquai chapì detg bain. Per il danais vala quai damain, en spezial ordaifer las anteriuras regiuns danaisas Halland, Blekinge e Schonen. Il finais na furma percunter betg ina lingua indogermana e sa differenziescha perquai fermamain da las linguas scandinavas.

Il 2009 appartegnevan 71,3 % da la populaziun svedaisa a la baselgia evangelic-luterana. Quella ha furmà dal 1527 al 1999 la baselgia naziunala dal pajais. Dapi il 2000 sa diminuescha il dumber da commembers marcantamain. 

La segund gronda cuminanza religiusa furman ils muslims cun radund 250 000 cartents (2,7 %). La baselgia roman-catolica ha 150 000 commembers (1,6 %) e la baselgia ortodoxa radund 100 000 (1,1 %). Daspera datti en Svezia radund 23 000 Testimonis da Jehova (0,25 %) e radund 10 000 persunas ch’appartegnan a la cuminanza religiusa gidieua.

Il sistem da furmaziun svedais cumpiglia quatter partiziuns: sectur prescolar, scola, scolas autas ed universitads, furmaziun da creschids. La scola obligatorica dura nov onns (dal 7avel al 16avel onn da vita). Silsuenter pon ins frequentar ina furmaziun gimnasiala facultativa che dura trais onns. Radund 30 % dals giuvenils ch’han terminà il gimnasi cumenzan entaifer tschintg onns cun in studi.

Ils onns 1970 è il term ‹model svedais› daventà enconuschent lunsch enturn sco furma dal stadi d’assistenza sociala cun purschidas fitg vastas. Quest model ha furmà il resultat d’in svilup da radund tschient onns. Emprims fundaments dal sistem social eran vegnids mess tranter il 1890 ed il 1930. Suenter che la partida dals lavurers socialdemocratica è vegnida al timun il 1932, è il svilup dal stadi social alura vegnì declerà sco project politic prioritar.

Il sistem social svedais cumpigliava la finala tut las vegliadetgnas, da l’uffant pitschen (en furma da l’assistenza per uffants communala) fin als pensiunads (en furma dal provediment d’attempads communal). Ils davos onns èn dentant stadas necessarias grondas midadas: Per l’ina ha ina gronda crisa economica a l’entschatta dals onns 1990 manà a reducziuns da las prestaziuns socialas. Per l’autra ha il svilup demografic actual necessità ina restructuraziun radicala dal sistem da rentas; quel è oz lià al svilup economic.

La Peninsla Scandinava vegn menziunada l’emprima giada en la "Naturalis historia" da Plinius il Vegl l’onn 79 s.C. L’onn 98 descriva Tacitus en si’ovra "Germania" ils Sueons che duain viver «en l’Ocean sez» e ch’hajan in’immensa flotta. Sin la charta dal mund da Ptolemeus da l’onn 120 è la Scandinavia vegnida chartografada per l’emprima giada.

Durant il temp medieval tempriv (radund 800 fin 1000) han ils Vikings dominà las mars e costas europeicas. Ils Vikings svedais s’orientavan en emprima lingia vers ost, en direcziun da la Russia odierna. A partir dal 9avel tschientaner èn els sa participads a l’erecziun dal Reginavel da Kiew che dueva furmar il stadi precursur da la Russia, Ucraina e Bielorussia odierna.

L’emprim contact cun il cristianissem è resultà da l’activitad missiunara da sontg Ansgar, l’archuvestg da Hamburg e Brema. Enturn ils onns 830 e 853 ha el fatg dus viadis da missiun ch’èn l’emprim stads senza grond success. Ma l’onn 1008 ha Olof Skötkonung, il retg da la Svezia, sa laschà battegiar. Tuttina èn grondas parts da la populaziun restadas pajaunas anc fin viaden en il 12avel tschientaner. Il retg Erik IX è schizunt vegnì assassinà il 1160 da ravugls anticristians suenter ch’el aveva visità la messa.

L’onn 1397 ha la regina dal Danemarc Margarethe I furmà l’Uniun da Kalmar. Tras ierta e maridaglia aveva ella retschet avant tant la curuna norvegiaisa sco er la svedaisa. Quest’uniun da trais reginavels sut ils retgs d’uniun danais ha existì fin il 1523, cumbain ch’i n’als è betg reussì da metter tras ina pussanza centrala. Vers la fin da si’existenza è l’Uniun da Kalmar vegnida tribulada pli e pli fitg tras cumbats interns ch’han gì lieu en spezial tranter la pussanza roiala centrala e la noblezza auta. Per tscherts temps èn ils retgs d’uniun er stads renconuschids en Svezia, ma tranteren ha regì il retg svedais Karl Knutsson (1448−57, 1464−65 e 1467−70) resp. administraturs dal Reginavel da la Svezia. Il conflict ha culminà sut il regent dal stadi svedais Sten Sture il Giuven. Il retg d’uniun danais Christian II ha battì ses adversari svedais il 1520 ed ha fatg exequir il november dal medem onn radund tschient opponents en l’uschenumnada Mazzacra da Stockholm.
Questa direzza da vart dal retg d’uniun danais ha provocà la revolta da Gustav Wasa, ch’è vegnì numnà il 1521 regent dal stadi, ed ha la finala manà a la fin da l’Uniun da Kalmar. L’onn 1523 è Gustav I Wasa vegnì elegì sco retg. Suenter la revolta pativa il Reginavel da la Svezia sut auts daivets e Gustav I ha tschertgà pussaivladads da megliurar la situaziun finanziala. Ina mesira è stada la reorganisaziun dal monopol da pestga. 

Medemamain colliada cun la situaziun finanziala precara da quel temp è stada la refurmaziun dal pajais. Ils frars Olavus e Laurentius Petri avevan fatg en Germania l’enconuschientscha da Martin Luther. Damai ch’il luteranissem steva en opposiziun cun las claustras, ha quai purschì la chaschun da megliurar las finanzas statals. Per quest motiv ha il retg sustegnì ils frars Petri. Uschia è la refurmaziun vegnida introducida pass per pass, a l’entschatta per part senza che la populaziun fiss vegnida en contact cun las ideas protestantas. Bleras tradiziuns che duevan vegnir dissolvidas en il protestantissem tudestg èn perquai sa mantegnidas. Il 1544 è la Svezia vegnida declerada sco reginavel evangelic.

En spezial il 17avel tschientaner da l’istorgia svedaisa è marcà da las emprovas da vart da la chasa roiala da cuntanscher ina posiziun egemoniala en l’Europa. Tras la guerra burgaisa en Russia ha la Svezia pudì surpigliar la controlla sur l’Estonia. Tranter il 1611 ed il 1613 ha gì lieu la Guerra da Kalmar tranter il Danemarc e la Svezia. Quella è ida a fin cun la victoria dals Danais; sinaquai ha la Svezia stuì surdar la Finnmark a la Norvegia che steva sut domini danais. Pli tard ha Gustav II Adolf intervegnì a moda activa en la Guerra da trent’onns ed ha conquistà vastas parts da la Germania dal Nord, tranter auter la Pomarania Occidentala, l’archuvestgieu Brema e l’uvestgieu Verden. Il 1632 è el però crudà en la Battaglia sper Lützen.

Il 1648 èn vegnidas attribuidas a la Svezia a chaschun da la Pasch da Vestfalia vastas regiuns da costa situadas sin il territori dal Sontg Imperi roman. Suenter ina guerra cunter il Danemarc èn anc vegnids vitiers il 1658 en la Pasch da Roskilde la Svezia dal Sid odierna inclus l’impurtanta provinza Schonen. Sut Karl XIII han quests siemis da la pussanza gronda dentant chattà ina fin andetga. En la Gronda Guerra nordica è el vegnì battì dals Russ e Danais. Sinaquai ha la Svezia stuì rumir sias possessiuns en il Balticum. 

En la medema epoca egemonistica crodan er diversas emprovas da fitgar pe ordaifer l’Europa. Tranter auter è la Svezia sa spruvada da fundar colonias en l’America dal Nord (1638–1655) ed en l’Africa dal Vest (1650–1659), ma omaduas emprovas han la finala fatg naufragi.

Il 1809 ha la Svezia pers la Finlanda a la Russia zaristica; suenter la fin da las Guerras napoleonicas è percunter vegnì cedì a la Svezia il reginavel norvegiais ch’aveva appartegnì fin là al Danemarc. Cun quai è ida a fin l’epoca en la quala la Svezia era involvida en guerras ed acziuns militaras pli grondas. A partir da quel mument ha la Svezia suandà ina politica da neutralitad; fin viaden en il 20avel tschientaner na furmava quella dentant betg ina doctrina statala, mabain era expressiun d’ina politica pragmatica. Uschia avevan ins gia mobilisà l’armada a chaschun da la sullevaziun en il Schleswig-Holstein (1848–1851) e durant la Guerra tudestg-danaisa (1864) per defender il ducadi Schleswig resp. il Jutland dal Sid a favur dal Danemarc. Il medem è succedì il 1905 cun la finamira d’impedir che la Norvegia sa decleria independenta (quai ch’ins ha alura tuttina acceptà). Ulteriuras situaziuns da crisa èn sa dadas en il decurs da la Segunda Guerra mundiala: En l’uschenumnada Guerra d’enviern tranter la Finlanda e l’Uniun sovietica (1939/40) ha la Svezia sustegnì la Finlanda cun voluntars e cun rauba d’agid. E l’occupaziun germana dal Danemarc e da la Norvegia il 1940 ("Unternehmen Weserübung") ha mess in’ulteriura giada en privel l’independenza statala. Sco in dals paucs pajais da l’Europa n’è la Svezia la finala betg vegnida occupada dals naziunalsocialists.

La Svezia furma ina monarchia parlamentara e democratica. Schef da stadi è dapi il 1973 retg Carl XVI Gustaf. Las incumbensas dal schef da stadi sa restrenschan ad aspects represchentativs e ceremonials. Il retg n’ha nagina pussanza politica e na sa participescha betg a la vita politica.

Il parlament d’ina chombra ("Riksdag") sa cumpona da 349 represchentants e vegn elegì da nov mintga quatter onns. En il parlament èn represchentadas stgars ina dunsaina da partidas che cuvran l’entir spectrum politic. Il parlament elegia il primminister ("statsminister"), il qual nominescha da sia vart ils ulteriurs ministers ("statsråd") da la regenza.

Cuntrari a las bleras democrazias ha la Svezia in sistem politic en il qual ils ministers, vul dir la regenza, n’ha betg la cumpetenza da manar directamain ils organs administrativs. Las lavurs che vegnan normalmain exequidas da ministeris u d’administraziuns statalas giaschan en ils mauns da radund 200 uffizis centrals ("ämbetsverk") ch’ageschan a moda independenta. L’incumbensa dals ministeris è d’elavurar sbozs da leschas; la lavur dals uffizis centrals pon els sin il pli influenzar tras ordinaziuns.

Al segund nivel statal è la Svezia sutdividida en 21 provinzas ("län"). Qua vegn l’administraziun statala exequida d’in president da la regenza ("landshövding") e d’ina regenza provinziala ("länsstyrelse").

L’autonomia communala sa manifestescha medemamain sin dus nivels, numnadamain en las stgars 300 vischnancas ("kommun") ed en furma da las dietas provinzialas ("landsting"). Questas ultimas èn ina sort da corporaziuns da vischnancas (e n’èn betg da confunder cun las "länsstyrelse" endrizzadas dal nivel statal surordinà). Las vischnancas exequeschan las lavurs communalas sco ils fatgs da scola, ils servetschs socials, la tgira d’uffants e d’attempads u l’infrastructura communala; ellas èn dentant liadas a las cundiziuns generalas che vegnan formuladas dals uffizis centrals. Las dietas provinzialas èn responsablas per las incumbensas che surpassan las forzas da las singulas vischnancas, sco per exempel il sistem da sanadad, la tgira da malsauns, il traffic regiunal u la planisaziun da traffic. Las vischnancas e las dietas provinzialas finanzieschan lur activitads tras taglias d’entrada, taxas e cun sustegn dal stadi. 

En Svezia vala il princip da transparenza, quai vul dir che documents administrativs èn accessibels cun paucas excepziuns a las medias ed a tut las persunas interessadas. Nagin na sto inditgar in motiv per pudair prender invista en in document ed ins na sto er betg sa legitimar. Quest princip è renconuschì dapi il 1766 en la constituziun e furma uschia la pli veglia determinaziun constituziunala davart la libertad d’infurmaziun en tut il mund. Er areguard la protecziun da datas, che furma quasi il pendant da la libertad d’infurmaziun, tutga la Svezia tar ils piuniers: il 1973 è ida en vigur l’emprima lescha da protecziun da datas naziunala. In’ulteriura atgnadad scandinava è il sistem dals mediaturs publics. Quels duain proteger ils dretgs da las singulas persunas en lur contact cun las autoritads e garantir ch’impurtantas leschas vegnian observadas.

Sur lung temp ha la Svezia valì sco stadi socialdemocratic da model. Per bleras partidas europeicas da la sanestra valeva la Svezia sco exempel cumprovà per ina terza via tranter socialissem ed economia da martgà. Il pli tard suenter las refurmas dals onns 1990 ha quest’opiniun stuì vegnir curregida.

Il 2003 ha la Svezia decidì davart l’introducziun da l’euro sco valuta statala. Suenter discussiuns cuntraversas èn sa mess tras ils sceptichers che temevan che la politica monetara da la Svezia vegniss controllada memia ferm tras la Banca centrala europeica.

L’index da democrazia dal magazin "The Economist" enumerescha la Svezia avant la Norvegia e l’Islanda sco stadi il pli democratic en tut il mund.

L’administraziun statala da la Svezia sa divida en 21 provinzas ("län"). Quellas èn per part sa sviluppadas or da las provinzas istoricas ("landskap") ch’èn stadas en vigur fin il 1634. Actualmain ha dentant lieu ina refurma cumplessiva da la divisiun administrativa. La finamira è da reducir il dumber da las provinzas odiernas sin 8 fin 10 provinzas grondas.

Actualmain sa cuvran ils territoris da las dietas provinzialas u regiuns cun quels da las provinzas. Uschia ha era mintga provinza ina dieta provinziala. En il decurs da las refurmas actualas po quai dentant sa midar: en l’avegnir po ina provinza cumpigliar ina u pliras regiuns; lur surfatscha totala sto dentant esser congruenta cun il territori da la provinza.

Las vischnancas furman il nivel administrativ sut las dietas provinzialas. En l’entira Svezia datti actualmain (2014) radund 290 vischnancas.

Las pli grondas citads da la Svezia èn: la chapitala Stockholm (1 372 565 abitants, situaziun dal 2010), Göteborg (549 839), Malmö (280 415) ed Uppsala (140 454). Tut questas citads èn situadas en la part meridiunala dal pajais: Stockholm ed Uppsala en il sidost, Malmö e Göteborg en il sidvest.

La polizia svedaisa ("Polisen") sa cumpona da ca. 26 000 collavuraturs, dals quals bundant 18 000 patruglieschan sco policists. Sper l’uffizi da polizia statal existan 21 autoritads polizialas en las provinzas. 

Las forzas armadas da la Svezia sa dividan en las forzas terrestras, la marina, l’aviatica militara e la defensiun da la patria (situada tranter militar e servetsch civil). Damai che l’armada svedaisa è organisada formalmain sco autoritad administrativa, n’è ella betg suttamessa al minister da defensiun, mabain directamain a la regenza. L’obligaziun al servetsch militar è vegnida abolida il 2010.

Pervi da la Guerra fraida è la Svezia stada fin il 1989 da l’avis che l’adesiun a la Communitad europeica na saja betg cumpatibla cun la politica da neutralitad statala. Il 1995 è la Svezia la finala daventada commembra da l’Uniun europeica en rom da la quarta runda d’engrondiment da quella.

La regenza svedaisa s’engascha a favur d’ina Uniun europeica che lavura a moda transparenta, che promova l’egualitad dals dretgs e che s’engascha a favur d’ina globalisaziun paschaivla. Il pajais è s’exprimì a favur da l’extensiun en l’Europa Centrala e da l’Ost, inclusiv ils stadis baltics. En pli s’engascha la Svezia fermamain per l’adesiun da la Tirchia a l’Uniun europeica.
Fin il 1850 era la Svezia segnada fermamain da l’agricultura: bundant 90 % da la populaziun era activa en l’emprim sectur. Pir en il decurs da la segunda mesadad dal 19avel tschientaner ha inizià ina vasta industrialisaziun, la quala dueva furmar fin la crisa economica dal 1929 la basa per la modernisaziun dal pajais e da la societad. A l’entschatta sa basava l’industrialisaziun sin il bun access dal pajais a materias primaras e sin l’elavuraziun da quellas al lieu (p.ex. minerals da fier u laina). Pir a partir dal 1890 è sa sviluppada – surtut en la Svezia Centrala – in’industria d’ufficina fitg progressiva (p.ex. Nobel AB, ASEA/ABB, Bahco, LM Ericsson, Alfa Laval, SKF).

Suenter la Segunda Guerra mundiala è la Svezia sa sviluppada ad ina da las naziuns industrialas las pli cumpetitivas en tut il mund. Questa fasa da conjunctur’auta ha culminà vers la mesadad dals onns 1960. A partir dals onns 1970 sa diminuescha il dumber da las persunas engaschadas en il sectur industrial, entant ch’il sectur da servetschs è creschì. L’onn 2000 cumpigliava l’agricultura be pli 2 % dal product naziunal brut, il sectur secundar 28 % ed il sectur terziar 70 %.

La quota da dischoccupaziun uffiziala munta a 9,5 % (zercladur 2010) – questa cifra è dentant contestada, damai ch’ina buna part dals dischoccupads figurescha en la statistica sco students u sco malsauns da lunga durada.

L’agricultura svedaisa è marcada da las cundiziuns da basa geologicas e climaticas. 10 % da la surfatscha dal stadi vegnan cultivads; 90 % da quest terren agricul è situà en la Svezia dal Sid e Svezia Centrala. La gronda part dals manaschis agriculs sa chattan en possess da famiglia. Cultivads vegnan per il pli furment, tartuffels e plantas d’ieli; 58 % da las entradas agriculas derivan dentant da l’allevament da muvel, en spezial da la producziun da latg. Il grad da subvenziun da l’agricultura svedaisa tras l’Uniun europeica munta a 24 % da las entradas. Trais quarts dals manaschis purils possedan er guaud e cumbineschan agricultura e selvicultura. Quest’ultima ha mantegnì fin oz ina tscherta muntada, damai che la Svezia è in dals pajais cun il pli bler guaud en tut il mund: 56 % da la surfatscha dal stadi èn cuverts cun guaud.

La Svezia posseda grondas ritgezzas mineralas che vegnan explotadas gia dapi il temp medieval. Dapi la crisa da l’industria da fier en ils onns 1970 vegn il mineral da fier dentant be pli elavurà en la regiun da Norrland. Er l’explotaziun d’arom, plum e zinc surpassa l’agen diever, uschia che questas materias vegnan medemamain exportadas.

L’industria svedaisa è caracterisada d’ina auta cumpart d’interpresas grondas. Ils pli gronds secturs industrials furman la construcziun da vehichels (cun interpresas sco Volvo, Scania u Saab), l’industria da laina e palpiri, la construcziun da maschinas (t.a. Electrolux, SKF, Tetra-Pak ed Alfa Laval), l’electroindustria ed industria d’electronica (Ericsson ed ABB).

Igl existan duas funtaunas d’energia centralas: la forza idraulica e la forza atomara. Radund 51 % da l’energia che vegn producida en Svezia deriva d’ovras idraulicas situadas als gronds flums en il nord dal pajais, 43 % d’ovras atomaras. Be radund 4 % da la producziun da forza electrica deriva da funtaunas d’energia fossilas. Da tut ils stadis commembers da l’Uniun europeica contribuescha la Svezia la pli gronda cumpart da forza idraulica a las funtaunas d’energia regenerablas: il 2011 èn vegnidas producidas 66 TWh – quai correspunda a 20 % da tut l’energia da forza idraulica ch’è vegnida generada en l’Uniun europeica.

Suenter la fusiun parziala en in reactur nuclear a Three Mile Island en ils Stadis Unids (1979) è vegnida realisada en Svezia cun success ina votaziun dal pievel cunter l’energia atomara. En consequenza da quai ha il parlament decidì il 1980 d’eriger naginas novas ovras atomaras e da metter ord funcziun las dudesch ovras existentas fin l’onn 2010.

Quests plans d’abandunar l’energia nucleara èn vegnids realisads be a moda parziala. L’industria ha tema ch’ils custs da l’electricitad s’augmentassan e che quai avess effects negativs sin la cumpatibilitad internaziunala da l’economia svedaisa. Da resguardar è ch’in augment da la producziun da forza idraulica è vegnì pli difficil dapi ch’il parlament ha mess il 1998 numerus flums sut protecziun da la natira. Ed in import d’energia nà da l’exteriur vischin fiss danovamain lià a la producziun d’energia atomara (stadis baltics) respectivamain d’energia da charvun (Danemarc).

Entant ch’intginas ovras atomaras da la Svezia èn vegnidas messas ord funcziun, ha il parlament annullà il 1997 la decisiun da vulair serrar tut las ovras fin il 2010; il 2009 è schizunt vegnì decidì d’installar novs reacturs en las ovras existentas. La rolla da l’energia nucleara vegn er vinavant discutada a moda cuntraversa, tant en la politica sco en la populaziun.

L’onn 2006 ha la regenza svedaisa annunzià da vulair midar fin il 2020 cumplettamain sin energias regenerablas per pudair sa deliberar dal tuttafatg da la dependenza da materias primas fossilas. Igl è previs da reducir successivamain il consum d’ieli en il traffic sin via ed en l’industria. Tar chasas novas duai vegnir desistì dal tuttafatg da stgaudaments d’ieli, en pli duain chasas d’energia bassa e sanaziuns d’edifizis vegls augmentar l’effizienza energetica. Suenter che la regenza socialdemocrata n’è betg pli vegnida reelegida èsi intschert, schebain las finamiras ambiziusas vegnan realisadas fin il 2020. Il project resta dentant vinavant en il focus da l’interess internaziunal.

Il sectur da servetschs cuntanscha oz 70 % dal product naziunal brut. Per gronda part è quest augment d’attribuir al sectur public ch’è creschì fitg ferm en il decurs dals davos decennis. Malgrà quai cumpiglia la cumpart privata dal sectur da servetschs bundant dus terzs da la producziun.

L’economia svedaisa è dependenta fermamain dal commerzi internaziunal. Ils stadis d’export ils pli impurtants èn ils Stadis Unids (11,9 %, situaziun dal 2004), la Germania (10,2 %), la Norvegia (8,3 %) e la Gronda Britannia (7,8 %). Ils pli impurtants products d’export furman maschinas, products electronics ed automobils. La Svezia è in dals pli gronds exportaders da l’industria d’armaziun en tut il mund. Ina marca d’origin svedaisa ch’è enconuschenta en tut il mund è plinavant il center da mobiglias IKEA.
Il turissem contribuescha radund 3 % al product naziunal brut da la Svezia. Be in tschintgavel dals turists derivan d’ordaifer la Svezia. Da quels èn 23 % da la Germania, 19 % dal Danemarc, 10 % da la Norvegia e mintgamai 9 % da la Gronda Britannia e dals Pajais Bass (cifras dal 1998).

Il budget dal stadi cumpigliava il 2009 expensas en l’autezza da 221,1 milliardas dollars ed entradas che correspundan a radund 217,9 milliardas dollars. Da quai resulta in deficit dal budget dal stadi en l’autezza da radund 0,8 % dal product naziunal brut (PNB). Il sectur da sanadad importa radund 9,2 % da las expensas statalas, la furmaziun 7,1 % ed il militar 1,5 % (situaziun dal 2005/2006). Ils daivets statals muntavan il 2006 a 144,1 milliardas dollars, quai che correspunda a 35,8 % dal PNB.
La Svezia posseda ina rait da viafier extendida. Quella collia en spezial las citads impurtantas en il sid dal pajais ch’è populà il pli ferm. La pli gronda societad da viafier furman las Statens Järnvägar (SJ). Daspera existan pliras societads pli pitschnas da muntada locala. Ils trens ad auta sveltezza X2000 collian Stockholm, Göteborg, Malmö/Kopenhagen e pliras citads pli pitschnas. Cun il Danemarc è la Svezia colliada tras la Colliaziun d’Öresund.

La Svezia posseda ina rait da traffic fitg vasta e bain sviluppada. Autostradas collian surtut las trais regiuns d’aglomeraziun Stockholm, Göteborg e Malmö. Sur la Punt d’Öresund maina medemamain in’autostrada vers il Danemarc. Las vias da transit possedan savens trais vials; quel amez è reservà sco vial da surpassar. Questas vias furman in’alternativa pli bunmartgada en cumparegliaziun cun las autostradas e porschan tuttina bundant dapli confort e segirezza ch’ils straduns ordinaris. Enfin il 1967 valeva en Svezia il traffic a sanestra. Ils 3 da settember 1967, l’uschenumnà "Dagen H", è vegnì midà sin il traffic a dretga.

Bus interregiunals furman in med da traffic popular, perquai ch’els èn bunmartgads e ch’igl exista ina rait ordvart spessa.

Il traffic aviatic è da grond’impurtanza per las colliaziuns a lunga distanza a l’intern dal pajais, en spezial vers la Svezia dal Nord. Praticamain mintga citad da grondezza mesauna e gronda posseda ina plazza d’aviaziun. Las pli grondas plazzas d’aviaziun èn quellas da Stockholm-Arlanda, Göteborg-Landvetter, Stockholm-Skavsta sco er la plazza d’aviaziun da Malmö.

Sco pajais cun ina fitg lunga costa e blers ports natirals è la navigaziun sviluppada da vegl ennà fitg ferm. D’impurtanza è en spezial la navigaziun per lung las costas e cun navettas. Gronds ports èn situads a Göteborg, Malmö, Helsingborg, Trelleborg, Karlshamn, Karlskrona ed en la regiun da Stockholm. La pli gronda societad da navigaziun (transport da persunas e da vehichels cun navettas) furma la "Stena Line".
Las societads da radio e da televisiun da dretg public Sveriges Television AB (SVT) e Sveriges Radio han lur sedia a Stockholm. Là sa chatta er l’emettur privat TV4 ch’è vegnì fundà a l’entschatta dals onns 1990. Gia avant era sa staziunà a Londra l’emettur privat TV3 per guntgir il monopol da la SVT ch’è stà en vigur fin la fin dals onns 1980.

Da muntada surregiunala èn las suandantas gasettas quotidianas che cumparan tuttas a Stockholm: ‹Dagens Nyheter›, ‹Svenska Dagbladet› e ‹Dagens Industri›.

Abstrahà dals craps da runas (che cuntegnan per regla be curtas inscripziuns) furman documents da dretg dal 13avel tschientaner ils pli vegls texts da la litteratura svedaisa. Sco en autras parts da l’Europa stat la producziun litterara dals proxims tschientaners sut l’influenza da la refurmaziun e dal baroc; pli tard da l’illuminissem e da la romantica.

Duas persunas che duevan daventar enconuschentas lunsch sur la Svezia ora èn stadas activas vers la fin dal 19avel tschientaner, durant l’epoca dal natiralissem e da la fin de siècle. Igl èn quai August Strindberg (1849–1912) e Selma Lagerlöf (1858–1940). Strindberg è vegnì enconuschent il 1879 cun ses roman ‹Röda rummet› (‹Das rote Zimmer›). Suenter in per ovras pli pitschnas è el sa deditgà al teater. Cun ‹Fadren› (‹Der Vater›) 1887 e ‹Fröken Julie› (‹Fräulein Julie›) 1888 ha el cuntanschì in public internaziunal, medemamain cun si’ovra tardiva simbolica ‹Ett drömspel› (‹Ein Traumspiel›) 1902 e ‹Spöksonaten› (‹Die Gespenstersonate›) 1907. Selma Lagerlöf, ch’ha retschavì il Premi Nobel da litteratura, è vegnida enconuschenta cun ses roman ‹Gösta Berlings saga› (‹Gösta Berling›) dal 1891. Ella è plinavant l’autura dal cudesch d’uffants ‹Nils Holgerssons underbara resa genom Sverige› (‹Nils Holgerssons wunderbare Reise durch Schweden›) ch’è vegnì scrit il 1906–1907 sco cudesch da scola.

In’ulteriura autura svedaisa ch’è daventada enconuschenta en tut il mund è Astrid Lindgren (1907–2002). Da sia plima derivan classichers da la litteratura d’uffants sco ‹Pippi Långstrump› (‹Pippi Soccalunga›, 1945–48), ‹Alla vi barn i Bullerbyn› (‹Wir Kinder aus Bullerbü›, 1947–66), ‹Lillebror och Karlsson på taket› (‹Karlsson vom Dach›, 1955–68), ‹Emil i Lönneberga› (‹Michel aus Lönneberga›, 1963–86) e ‹Ronja rövardotter› (‹Ronja Räubertochter›, 1981).

La pli veglia musica populara furman probablamain las melodias da las pasturas da vatgas svedaisas ("vallåt"). Tar quellas sa tracti da cloms da signal che sa drizzan ad autras pasturas (pers u chattà in animal e.a.) u directamain a la muntanera sezza (paus, chanzun da durmir, chanzun da pascular e.a.). Schebain las melodias vegnivan accumpagnadas oriundamain d’instruments (corns da vatgas, liras) u be chantadas sco pli tard, na sa lascha betg eruir cun segirtad. Bleras melodias da pasturs èn vegnidas transfurmadas en musica da saut u èn vegnidas duvradas pli tard sco funtaunas en la musica classica da la romantica naziunala (Alfvén, Atterberg).

En la musica da saut ch’è sa sviluppada en spezial durant il baroc domineschan la gìa sco er las furmas da saut da la polca (che deriva oriundamain da la Boemia), dal menuet e da la polska (d’influenza polaca). Avant che la gìa è vegnida populara en il decurs dal 16avel e 17avel tschientaner, vegniva la musica da saut dominada da la cornamusa e da la nyckelharpa (in instrument a cordas cun tastas per variar l’autezza dal tun e cordas da resonanza sco tratgs caracteristics).

Tras ils moviments pietistics e bigots è la musica populara vegnida sut squitsch en il decurs dal 19avel tschientaner. Ils instruments populars valevan sco rauba da cobolds e dal diavel. A l’entschatta dal 20avel tschientaner han concurrenzas da musica populara gidà a far reviver la musica tradiziunala.

Er la musica dals Sams era vegnida discreditada en il decurs dal 17avel e 18avel tschientaner sco musica dal diavel. Ils missiunaris han empruvà da supprimer il joik (in chant parentà cun il jodel) ed ils schumbers caracteristics che vegnivan er duvrads per rituals da schaman (divinar, unfrendas, predir e.a.).

Johan Helmich Roman (1694–1758), che s’orientava a Georg Friedrich Händel, vala sco bab da la musica classica svedaisa. Franz Berwald (1796–1868) ed Adolf Fredrik Lindblad (1801–1878) han stgaffì musica sinfonica sut l’influenza da la classica e romantica tudestga. Ad els èn suandads Ludvig Norman (1831–1855) ed Andreas Hallén (1846–1925).

Il ritg stgazi da melodias da la musica populara è vegnì rescuvert dad August Söderman (1832–1876). En furma da suitas da saut, musica da scena ed ovras da chor ha el empruvà da stgaffir ina lingua musicala da caracter naziunal. Sias tentativas duevan furmar la funtauna d’inspiraziun per la romantica tardiva (en spezial Hugo Alfvén). Ulteriurs cumponists da quest’epoca – influenzads da Brahms, Wagner, Grieg, Debussy e Strauss – èn Wilhelm Stenhammar, Wilhelm Peterson-Berger e Kurt Atterberg, pli tard er Hilding Rosenberg.

La musica moderna svedaisa enconuscha adina puspè furmaziuns a las qualas i reussescha d’avair success en tut l’Europa u schizunt en tut il mund (p.ex. Roxette, Ace of Base u Army of Lovers). La band svedaisa la pli enconuschenta e populara è dentant stà ABBA ch’ha existì dal 1972 al 1982. La gruppa sa cumponiva dals dus pèrs Agnetha Fältskog e Björn Ulvaeus sco er Benny Andersson ed Anni-Frid Lyngstad. Hits sco ‹SOS› (1975), ‹Mamma Mia› (1975), ‹Dancing Queen› (1976), ‹Fernando› (1976), ‹Take a Chance on Me› (1977), ‹Gimme! Gimme! Gimme!› (1979) e ‹The Winner Takes It All› (1980) han fatg populara la band en prest tut las parts dal mund. Cun 380 milliuns albums vendids furma ABBA schizunt ina da la bands da pop cun il pli grond success insumma.

Enturn il 1910 han ins cumenzà a producir films en Svezia. Gia baud ha il film svedais cuntanschì ina qualitad ch’al ha rendì enconuschent a nivel internaziunal. Ils reschissurs Victor Sjöström e Mauritz Stiller sco er l’actura Greta Garbo han acquistà renum mundial. Ma cun l’entschatta dal film sonor èn las producziuns svedaisas stadas limitadas al martgà naziunal ed èn pegiuradas ad in nivel plitost provinzial. Cun Ingrid Bergman ha la Svezia tuttina gia gì il segund grond star da Hollywood.

Suenter la Segunda Guerra mundiala è il film svedais sa refatg, en spezial en furma dal film d’autur dad Ingmar Bergman, Jan Troell e Bo Widerberg. Bergman (1918–2007) ha cuntanschì cun films sco ‹Smultronstället› (‹Wilde Erdbeeren›, 1957), ‹Scener ur ett äktenskap› (‹Szenen einer Ehe›, 1973), ‹Det sjunde inseglet› (‹Das siebente Siegel›, 1957), ‹Höstsonaten› (‹Herbstsonate›, 1978) e ‹Fanny och Alexander› (‹Fanny und Alexander›, 1978) in status legendar.

Grond success han dentant er gì numerusas producziuns da films d’uffants e giuvenils. Menziun speziala meritan las serias da films realisads dad Olle Hellbom tenor ils cudeschs dad Astrid Lindgren (‹Pippi›, ‹Michel›, ‹Die Kinder von Bullerbü›, ‹Karlsson auf dem Dach› e.a.).

En Svezia appartegnan 15 lieus al Patrimoni mundial (13 al patrimoni cultural, in al patrimoni natiral, in ulteriur tant al patrimoni cultural sco natiral). L’emprim bain cultural è vegnì inscrit il 1991, numnadamain il chastè Drottningholm sin l’insla Lovön sper Stockholm. Dapi lura èn vegnids vitiers bains fitg divers sco lieus da chat archeologics dals Vikings, abitadis istorics, fundarias, ports e schizunt ina staziun da radio istorica. En discussiun sco ulteriur bain cultural èn ils lieus d’activitad dal perscrutader da la natira svedais Carl von Linné (1707–1778). Cun sia nomenclatura binara ha el stgaffì il fundament da la taxonomia botanica e zoologica sco ch’ella vegn applitgada fin oz.

Sports da squadra sco hockey sin glatsch, ballamaun, unihockey u ballape èn ordvart populars en Svezia. Daspera vegnan er pratitgads sports d’enviern (en spezial passlung). Ils teams da hockey e da ballamaun da la Svezia tutgan tar ils megliers dal mund.

Ils pli enconuschents sportists dal ski alpin èn Ingemar Stenmark, Pernilla Wiberg ed Anja Pärson. Entaifer il ski nordic èn quai Gunde Svan, Thomas Wassberg e Torgny Mogren (passlung) sco er Jan Boklöv (segl cun skis). Magdalena Forsberg è stada la biatleta ch’ha gudagnà las pli bleras concurrenzas en l’istorgia dal cup mundial. Er en il patinadi artistic hai adina puspè dà success svedais.

L’equipa da ballape da la Svezia ha giugà il 1958 en l’agen pajais il final dal campiunadi mundial cunter la Brasilia. Ils onns 1950 e 1994 èn ils Svedais daventads terzs al campiunadi mundial.

Er en il tennis han giugaders svedais adina puspè fatg part da l’elita mundiala. Quai èn surtut Björn Borg (indesch titels da Grand Slam), Mats Wilander (set titels da Grand Slam) e Stefan Edberg (sis titels da Grand Slam).

La cuschina svedaisa vala sco nuncumplitgada e simpla. Ella vegn dominada da la cuschina da chasa (paun, chaschiel, liongia), da tratgas da pesch, charn manizzada, selvadi (charn da ren u d’elan) e d’ina gronda varietad da spaisas dultschas e da pastizarias.

Tar las atgnadads da la cuschina svedaisa ch’èn las pli enconuschentas ordaifer il pajais tutgan il paun croccant e la "Prinsesstårta", la turta da princessa u turta svedaisa. Quella vegn fatga cun ovs, zutger e groma e dat en egl tras sia cuverta da marzipan (verd). Medemamain vegnan stimads en l’entir pajais ils "Chokladbollar", ina sort pralina a basa da flocs d’avaina e garnida cun nusch da cocos.

En cumparegliaziun cun l’Europa Centrala èn las stads svedaisas bundant pli curtas ed ils envierns pli lungs. Quai influenzescha tant la cuschina da mintgadi sco er ils usits e las tratgas da festa. La vasta paletta da spezialitads regiunalas resplenda la posiziun geografica dal pajais e sia varietad culturala.

Ils 6 da schaner vegn festivà "Trettondedag jul" (il tredeschavel di da Nadal). Quest di correspunda a la festa dals Trais Sontgs Retgs e furma in firà statal.
La saira avant "Påsk" (Pasca) van ils uffants vestgids sco strias da Pasca ("påskhäxor") e rimnan dultscharias e daners.

Il "Valborgsmässoafton" vegn festivà ils 30 d’avrigl e correspunda a la notg dal barlot ("Walpurgisnacht"). Il pievel sa rimna enturn gronds fieus e chanta chanzuns da primavaira.
En las duas grondas citads d’universitad Lund ed Uppsala ha lieu la saira avant il prim da matg la festa da students "Valborg" u "Siste april". Ad Uppsala vegn manada tras quel di ina cursa da bartgas da fantasia. 

Ils 6 da zercladur è il di da la festa naziunala svedaisa, "Svenska flaggans dag". Questa festa è vegnida iniziada il 1916; ella furma dentant pir dapi il 1983 la festa naziunala ed è daventada pir il 2005 in firà uffizial. Entaifer la populaziun na vegn quest di betg resentì sco fitg impurtant.

Tut auter è quai cun la festa dal solstizi da stad (Notg Son Gion) il "Midsommarfest" ch’ha lieu l’emprima notg sin la sonda suenter ils 21 da zercladur. Sper Nadal è quai la festa la pli impurtanta en il ciclus da l’onn. En il nord dal pajais resta la glisch dal sulegl vesaivla da quel temp durant ventgaquatter uras. La festa furma ina tradiziun vegliandra d’origin preistoric. Enturn ina planta da matg – bain il simbol naziunal il pli enconuschent – ornada cun dascha e flurs vegn sautà e chantà en tut las parts dal pajais.

In’ulteriura tradiziun naziunala è la Festa da Lucia ("Luciatåg"), il di da la regina da las glischs, ch’ha lieu la damaun dals 13 da december. En tut il pajais vegnan scolas e lieus da lavur visitads da giuvnas mattatschas vestgidas cun lungas rassas alvas ed ornadas cun chandailas sin il chau; ellas vegnan accumpagnadas da giuvens umens e chantan ensemen chanzuns d’advent e da Nadal.

Il Premi Nobel è vegnì fundà da l’inventader ed industrial Alfred Nobel (1833–1896) e vegn surdà dapi il 1901 mintg’onn. Nobel aveva testamentà da transferir sia facultad en ina fundaziun e da duvrar ils tschains da quella «sco premi per quellas persunas ch’han fatg en il decurs da l’onn il pli grond servetsch a favur da l’umanitad». Plinavant aveva Nobel fixà ch’ils daners sajan da reparter en tschintg parts egualas sin las domenas fisica, chemia, fisiologia u medischina, litteratura ed activitads en favur da la pasch.

Il Premi Nobel vala sco pli auta distincziun en las disciplinas che vegnan resguardadas e vegn surdà mintg’onn ils 10 da december (il di da la mort dad Alfred Nobel). La festa da surdada ha lieu a Stockholm, cun excepziun dal Premi Nobel da la pasch che vegn surdà ad Oslo. Enfin il 1905 eran la Svezia e la Norvegia anc colliads en uniun persunala; la politica da l’exteriur vegniva exequida da la Dieta svedaisa. Perquai – uschia suppon’ins – ha Nobel considerà il parlament norvegiais sco pli neutral ed ha surdà ad in comité da quel da tscherner il purtader dal Premi Nobel da la pasch. 



</doc>
<doc id="5900" url="https://rm.wikipedia.org/wiki?curid=5900" title="Finlanda">
Finlanda

La Finlanda (finlandais "Suomi" [ˈsuɔmi], svedais "Finland" [ˈfɪnland]), uffizialmain Republica da la Finlanda, è ina republica parlamentara en l’Europa dal Nord e dapi il 1995 in stadi commember da l’Uniun europeica. La Finlanda cunfinescha cun la Svezia, la Norvegia, la Russia e la Mar da l’Ost. Cun radund 5,4 milliuns abitants sin ina surfatscha ch’è be per pauc pli pitschna che la Germania tutga la Finlanda tar ils pajais da l’Europa ch’èn abitads il pli pauc spess. Ina gronda part da la populaziun sa concentrescha sin il sid dal pajais cun la chapitala Helsinki. Las duas linguas uffizialas èn il finlandais ed il svedais. 92 % da la populaziun discurran finlandais, 6 % svedais. La gruppa d’inslas Åland, nua ch’i vegn discurrì svedais, dispona d’in vast statut d’autonomia.

Il territori da la Finlanda è da vegl ennà stà pauc populà; en il temp istoric è quel entrà cun si’incorporaziun en il Reginavel svedais (a partir dal 12avel tschientaner). Sur lung temp è il pajais restà ina part integrala da la Svezia. Il 1809 è el alura vegnì cedì a la Russia; sut lez domini è la Finlanda plaunsieu sa furmada ad ina naziun. Il 1917 ha il pajais cuntanschì l’independenza statala.

Cun ina surfatscha da 338 432 km² è la Finlanda in pau pli gronda che la Norvegia ed in pau pli pitschna che la Germania; ella appartegna uschia als stadis europeics ils pli gronds. Situà tranter il 60avel ed il 70avel grad da ladezza, sa tracti d’in dals pajais situads il pli al nord da la Terra. In terz da la Finlanda giascha en il nord dal circul polar. L’extensiun nord-sid da la terra franca munta a 1160 km (da Nuorgam fin a Hanko), la pli gronda distanza ost-vest munta a 540 km (d’Ilomantsi fin a Närpes). Tar la divisiun dal territori dal pajais vegn gia discurrì a partir da l’autezza da l’Oulujärvi (en il nordvest da la citad Kajaani) da ‹Finlanda dal Nord›. Uschia po Oulu, ch’è situà precis entamez il pajais, gia vegnir designà sco citad da la Finlanda dal Nord. Medemamain sa numna la cuntrada enturn Jyväskylä ‹Finlanda Centrala›, e quai malgrà sia posiziun vaira meridiunala.

Il pli lung cunfin statal è cun 1269 km quel vers la Russia, situà en l’ost. En il nord cunfinescha la Finlanda sur 716 km cun la Norvegia; il cunfin vers la Svezia d’ina lunghezza da 536 km vegn furmà dals flums Könkämäeno, Muonionjoki e Tornionjoki.

En il vest e sid cunfinescha la Finlanda cun mars secundaras da la Mar da l’Ost, en il vest cun il Golf da Botnia, en il sid cun il Golf Finlandais. Praticamain tut ils flums e lais finlandais appartegnan a l’intschess da la Mar da l’Ost, sulettamain il nordost situà da l’autra vart dal Maanselkä maina l’aua en l’Ocean Arctic. Pervi da las bassas svapurisaziuns e l’afflussiun permanenta d’aua dultscha èn las mars enturn la Finlanda bundant pli pauc saladas ch’ils oceans mundials. Cun ina salinitad da main che 0,3 % è la Bottenwiek, la part nordica dal Golf da Botnia, schizunt adattada per peschs d’aua dultscha.

La caracteristica centrala da la cuntrada finlandaisa è sia ritgezza da lais. Pervi da quella vegn la Finlanda er numnada ‹il pajais dals milli lais›. Tenor dumbraziun uffiziala vala in’aua a l’intern dal pajais cun ina surfatscha d’almain 5 aras sco lai, uschia ch’il ministeri da l’ambient inditgescha il dumber da lais finlandais cun 187 888; da quels han radund 56 000 ina grondezza d’almain ina hectara. La lunghezza totala da las rivas dals lais finlandais munta a 186 700 km, il dumber da las inslas situadas a l’intern dal pajais a 98 050.

La Finlanda sa lascha divider en tschintg spazis natirals: las planiras da costa en la Finlanda dal Sid, las planiras da costa da l’Ostrobotnia, la platta da lais finlandaisa a l’intern dal pajais, la regiun collinusa en l’ost e la Laponia en il nord.

La planira da costa da la Finlanda dal Sid tanscha da Satakunta sur Uusimaa fin al cunfin russ. Questa regiun ha relativamain paucs lais ed è segnada da la producziun agrara. A la costa dal vest suonda lura la regiun gronda da l’Ostrobotnia. Quest territori planiv vegn traversà da numerus flums e vegn medemamain tratg a niz intensivamain tras l’agricultura. Tar la costa da la Finlanda sa tracti d’ina costa grippusa structurada ritgamain cun ina lunghezza totala da bunamain 40 000 km e cun bundant 73 000 inslas d’ina grondezza d’almain 500 m². Resguardond lur dumber furman las inslas grippusas davant Turku il pli grond archipel dal mund. Las inslas da la gruppa d’inslas autonoma Åland sa chattan en ina distanza tranter 15 e 100 km davent da la terra franca finlandaisa.

Ils dus dies da morenas Salpausselkä en il sid e Suomenselkä en il vest furman ils dus sparta-auas principals dal pajais e spartan ils territoris da costa da la platta da lais finlandaisa ("Järvi-Suomi") a l’intern dal pajais. Quest territori ritg da palids e guaud furma cun ses ca. 42 200 lais la pli gronda platta da lais da l’Europa. Auas internas cuvran qua radund 18 % da l’entira surfatscha. Qua naschan er ils pli impurtants flums da la part meridiunala dal pajais, il Kokemäenjoki, il Kymijoki ed il Vuoksi. Il pli grond lai dal pajais è il Lai da Saimaa, situà en il sidost, che cumpiglia ina surfatscha fitg sparpagliada da radund 4400 km².

La regiun collinusa da la Finlanda ("Vaara-Suomi") s’extenda en l’ost da la Carelia dal Nord sur Kainuu fin en las parts meridiunalas da la Laponia. Caracteristicas èn las numerusas collinas, da las qualas però be singulas – sco il Koli (347 m) en la Carelia dal Nord – sa distinguan en furma da muntognas da lur ambient. Vers nord suonda a la regiun collinusa il territori grond da la Laponia.

En la Laponia domineschan grondas cuntradas da guaud e da palì, da las qualas vargan ora muntognas u planiras autas senza plantas – ils uschenumnads "tunturi" (finlandais) u "fjälls" (svedais) – sco il Pallastunturi (807 m), il Yllästunturi (718 m) u il Pyhätunturi (540 m). La regiun enturn il Inarijärvi en il nordost da la Laponia è segnada d’ina gronda spessezza da lais. Il pli lung flum da la Finlanda è cun radund 560 km il Kemijoki, en il qual sbucca la gronda part dals flums da la Laponia finlandaisa. Sco ils auters gronds flums da la Finlanda dal Nord (Tornionjoki, Iijoki ed Oulujoki) nascha er il Kemijoki en las autezzas situadas al cunfin dal nord e da l’ost da la Finlanda. En il nord da la Laponia s’auza il terren vers las Muntognas Scandinavas. Cun la tschima principala da quellas cunfinescha la Finlanda però be en il nordvest en la vischnanca Enontekiö. Qua èn er situads tut ils pizs dal pajais che tanschan sur milli meters; la pli auta muntogna da la Finlanda furma il Haltitunturi (1324 m s.m.) che giascha al cunfin cun la Norvegia.

Il fundament grippus da la Finlanda consista surtut da crap precambric dal scut baltic (gnais, granit e plattamorta). L’ultima furmaziun da las muntognas è succedida en la Finlanda avant radund ina milliarda onns, uschia ch’il reliev sa preschenta oz vaira planiv. Be en singuls cas han quarzits spezialmain dirs pudì resister tant enavant a l’erosiun ch’els sa distinguan sco muntognas da lur ambient.
La cuntrada odierna è vegnida influenzada a moda decisiva tras la cuverta da glatsch dal temp da glatsch. Fin avant radund 10 000 onns han glatschers cuvert l’entira surfatscha da la Finlanda odierna, han erodà il grip ed han furmà en il decurs da lur retratga vastas cuntradas da morenas, las qualas èn da lur vart vegnidas transfurmadas tras auas da glatschers. Tipicas furmas da la cuntrada d’origin glazial èn crests smuttads sco furma d’erosiun sco er drumlins ed esker sco furmas d’emplenida. Sin ils dies da las morenas sco il Suomenselkä en il vest u il Salpausselkä en il sid cuntanschan ils sediments glazials grossezzas da bundant 100 m. Cun la fin dal temp da glatsch ha l’aua da glatschers furmà il Lai d’Ancylus, l’antecessur da la Mar da l’Ost odierna, ed ha cuvert vastas parts dal pajais. Avant 7000 onns èn questas auas rutas tras vers la Mar dal Nord. Damai ch’il spievel da l’aua è sa sbassà e la terra è s’auzada successivamain, han ils proxims millennis manà adina dapli terra a la surfatscha da la mar. A l’intern dal pajais è aua da glatschers sa rimnada en foppas da glatschers e ruttadiras pli veglias, quai ch’ha manà a la furmaziun dals lais finlandais. L’elevaziun da la terra è in process da furmaziun da la cuntrada che perdura fin oz. Uschia s’auza per exempel la costa da la mar da l’Ostrobotnia mintg’onn per radund 8 mm or da la Mar da l’Ost. Quai è er il motiv daco ch’i dat là bunamain mintga primavaira inundaziuns, damai ch’ils flums n’han praticamain nagina pendenza vers la costa e l’aua da naiv vegn uschia stagnada vers l’intern dal pajais. Medemamain han citads sco Pori u Vaasa stuì vegnir spustadas en il decurs dals ultims tschientaners per plirs kilometers vers vest, cunquai che lur ports s’enterravan.

Il sediment ch’è derasà il pli vast a la surfatscha è il tillit che deriva medemamain dal temp da glatsch. Damai ch’i dat en la Finlanda be en paucs lieus crap da chaltschina u marmel, èn ils sediments glazials savens libers da chaltschina. Ils terrens ch’èn sa sviluppads londerora han perquai la tendenza da vegnir aschs. En regiuns pli bassas, ch’eran situadas en la fasa dal Lai d’Ancylus e dals antecessurs da la Mar da l’Ost sut il livel da la mar, èn ils sediments glazials savens vegnids surcuverts da sediments da lais. Pervi da quests terrens d’arschiglia fritgaivels, ma er pervi dal clima relativamain miaivel, sa concentrescha la cultivaziun da granezza sin las regiuns da costa situadas en il vest e sid da la Finlanda. A l’intern dal pajais è l’agricultura dependenta da chaltschina en furma da ladim; quella vegn gudagnada en pliras chavas da chaltschina sco a Pargas, Lohja e Lappeenranta.

Entant ch’ils giaschaments da minerals da fier èn praticamain explotads cumplettamain, existan anc reservas pli grondas d’arom, nichel, zinc e crom. Durant ils onns 1860 è vegnì chattà aur en il sablun dal flum Kemijoki, quai ch’ha manà ad ina veritabla fevra d’aur en la Laponia. Fin oz vegn lavà aur als flums da la Laponia, per part a maun, per part a moda industriala. Giaschaments d’aur che n’èn per gronda part anc betg vegnids explotads èn ultra da quai distribuids en l’entir pajais; anc il 1996 han ins chattà en vischinanza da Kittilä in giaschament che vegn stimà sin ca. 50 tonnas aur. Ultra da quai è la Finlanda il pli grond exportader da talc, in mineral che vegn surtut duvrà en l’industria da palpiri. 

Il clima finlandais è fraid-temprà. La Finlanda è situada al cunfin tranter la zona climatica maritima e continentala. Las zonas da pressiun bassa influenzadas dal vent dal vest pon manar cun sai cundiziuns meteorologicas umidas e variablas. Da l’autra vart protegian las Muntognas Scandinavas la Finlanda da l’Atlantic; tras quai procuran zonas da pressiun auta continentalas per envierns fraids e stads relativamain chaudas. La Mar da l’Ost, ils lais interns e surtut il Current dal Golf han in’influenza tempranta sin il clima, uschia ch’igl è en la Finlanda bundant pli miaivel ch’en auters lieus dal medem grad da ladezza. Kuopio giascha per exempel sin la medema ladezza sco Jakutsk en la Sibiria, ha però ina temperatura media annuala ch’è bunamain 13 °C pli auta.

La summa da las precipitaziuns munta en la Finlanda dal Sid a 600–700 mm. En il nord è ella bundant pli bassa, quai che vegn però cumpensà tras svapuraziuns minimalas (pervi da las temperaturas bassas). La pli pitschna quantitad da precipitaziuns croda en l’entir pajais il mars, la pli gronda il fanadur ed avust.

Tranter la Finlanda da l’Ost e dal Vest na datti naginas isotermas; pervi da la gronda extensiun en direcziun nord-sid èsi però marcantamain pli fraid en il nord dal pajais. En il sid munta la temperatura media annuala 5 °C, en il nord da la Laponia però be −2 °C. Er la durada da las stagiuns variescha correspundentamain: en il sidvest da la Finlanda dura l’enviern be 100 dis, en la Laponia però fin 200 dis. Durant il schaner e favrer, ils mais ils pli fraids, giascha la temperatura media tranter −4 e −14 °C. La pli fraida temperatura ch’è insumma vegnida mesirada en la Finlanda èn stads −51,5 °C a Pokka sper Kittilä ils 28 da schaner 1999. La cuverta da naiv cuntanscha en il sid ina grossezza da ca. 20–30 cm, en l’ost e nord da ca. 60–90 cm. Ils lais schelan il november/december e sdreglian savens pir il matg/zercladur. Durant envierns propi fraids pon ils Golfs da Botnia e da la Finlanda schelar quasi dal tuttafatg e ston vegnir tegnids averts cun agid da rumpaglatschs. 

La stad è la differenza da temperatura tranter il sid ed il nord main marcanta che l’enviern. En la Finlanda dal Sid e Centrala datti 10 fin 15 dis cun temperaturas sur 25 °C, en il nord 5 fin 10 dis. La pli auta temperatura ch’è insumma vegnida mesira en la Finlanda èn stads 37,2 °C a Liperi ils 28 da fanadur 2010.

En ils territoris al nord dal circul polar glischa la stad il sulegl da mesanotg, l’enviern percunter regia la notg polara. Dal temp dal solstizi da stad na vegni schizunt en il sid dal pajais betg dal tuttafatg stgir la notg (uschenumnadas ‹notgs alvas›). Ad Utsjoki ch’è situà il pli al nord da la Finlanda na va il sulegl durant 73 dis betg da rendì; l’enviern percunter na cumpara el insumma betg a l’orizont, e quai durant 51 dis. Er en la Finlanda dal Sid vesan ins il sulegl durant ils pli curts dis be durant sis uras. Surtut en il nord dal pajais cumparan l’enviern glischs polaras.

En la Finlanda èn da chasa radund 42 000 spezias d’animals, da plantas e da bulieus, da quai 65 spezias da mammals. Tut en tut è la varietad da las spezias pli bassa ch’èn territoris situads pli en il sid; percunter porschan las cuntradas selvadias da la Finlanda spazis da viver per blers animals ch’èn da chattar be darar en l’ulteriura Europa. 

En la Finlanda pon ins sa mover, cun intginas restricziuns, libramain en la natira. Igl è er lubì da cleger coclas selvadias e bulieus e d’ir a pestga. La pestga e la chatscha vegnan pratitgadas vastamain en tut il pajais. Radund sis procent da la populaziun finlandaisa è en possess d’ina patenta da chatscha.

La Finlanda è il pajais cun la pli auta cumpart da guaud en tut l’Europa: 86 % da la surfatscha dal pajais èn cuverts cun guaud. Dal nord vers il sid cumparan trais zonas da vegetaziun. La gronda part da la Finlanda appartegna a la zona boreala dals guauds da coniferas (taiga). Quella è caracterisada tras curtas periodas da vegetaziun, tras terrens segnads d’ina bassa cumpart da substanzas nutritivas (che permettan a las plantas da crescher be plaun), tras la predominanza da coniferas e tras in bass dumber da spezias da plantas. I domineschan surtut tieus (50 %) e pigns (30 %); la planta da feglia la pli frequenta è il badugn (16,5 %). Il terren è cuvert cun chaglias d’izuns e mistgels, vers nord era cun litgens.

Be a la costa dal sidvest e sin las inslas grippusas situadas davantvart predomineschan guauds maschadads. Qua creschan er spezias da planta che na cumparan uschiglio nagliur en la Finlanda, sco per exempel il ruver. En la part settentriunala da la Laponia na datti praticamain nagin guaud; be en regiuns situadas pli a bass datti anc in u l’auter badugn, en regiuns pli autas sa preschenta ina vegetaziun da tundra.

In terz da la surfatscha da la Finlanda consistiva pli baud da palids; radund la mesadad da questa surfatscha è vegnida drenada en il decurs dals ultims tschientaners per gudagnar terren productiv. En il sid domineschan palids autas ritgas da turba, vers nord palids ombrotrofas (tar las qualas l’aua deriva exclusivamain da las precipitaziuns). La gronda part da las cuntradas da palì èn cuvertas da guauds da palì.

Malgrà ch’i vegn fatg intensivamain chatscha sin ils elans, cumparan quels en grond dumber en tut il pajais. Mintg’onn vegn sajettà radund in terz da l’entir effectiv; ma a la fin da la stagiun da chatscha sa stabilisescha quel danovamain sin ca. 100 000 animals. Per il traffic sin via munta la gronda populaziun d’elans in privel; adina puspè datti grevs accidents cun ils animals. En il nord dal pajais entaup’ins dapertut rens. La populaziun da radund 200 000 animals viva a moda mez dumestitgada. Durant l’onn sa movan ils animals libramain; vers la fin d’atun chatschan ils possessurs ensemen lur scossas e tschernan ils animals da maz. Bundant pli pauc derasà è il ren da guaud selvadi. Pli baud era quel da chasa en vastas parts da la Finlanda; la fin dal 19avel tschientaner è el vegnì extirpà ed a partir dals onns 1950 è el puspè immigrà en pitschnas populaziuns nà da la Russia a Kainuu e la Carelia dal Nord. En la Finlanda dal Sid e dal Vest èn da chasa grondas populaziuns da tschiervs da Virgina ch’èn vegnids importads da l’America.

Las populaziuns d’animals da rapina creschan gia dapi onns grazia al success da las mesiras da protecziun; il dumber dals urs brins e dals lufs-tscherver surpassa mintgamai 1000 individis, quel dals lufs giascha tar ca. 200. En il fratemp dastga per part schizunt puspè vegnir fatg chatscha sin questas spezias d’animals. En la part finlandaisa da la Laponia ha pudì sa mantegnair ina populaziun da radund 150 gulatschs. La vulp polara era oriundamain preschenta en l’entir pajais; pervi da la chatscha da pails è ella bunamain vegnida extirpada a l’entschatta dal 20avel tschientaner. Fitg derasada è però vinavant la vulp cumina, dapi in pèr decennis er il chaun-vulp ch’è immigrà nà da la Russia.

La foca d’anels da Saimaa cumpara en tut il mund be en il territori da lais da Saimaa. Questa sutspezia d’aua dultscha da la foca d’anels è fitg rara. Grazia a mesiras da protecziun ha ella pudì vegnir preservada da svanir dal tuttafatg; ella furma perquai l’animal da simbol da la protecziun da la natira en la Finlanda. Speziala protecziun giauda er il sabrin che cumpara en l’Uniun europeica be en la Finlanda ed en l’Estonia.

Al mund dals utschels finlandais appartegnan radund 430 spezias, tranter auter l’evla da la pizza e l’evla da mar, daspera diversas giaglinas selvadias sco la giaglina da taus, la giaglina da draussa, la giaglina da guaud e l’urblauna nordica, ultra da quai numerusas spezias d’utschels da l’aua. Sco utschè naziunal da la Finlanda vala il cign selvadi, e quai pervi da sia rolla centrala entaifer la mitologia dal pajais. Er questa spezia ha pudì vegnir salvada grazia ad in scumond da chatscha rigid: ils onns 1950 existivan be pli 15 pèrs che cuan; oz èn quai puspè radund 1500.

La pli veglia colonisaziun cumprovada sin il territori da la Finlanda odierna deriva dal temp suenter la fin dal davos temp da glatsch (vers 8500 a.C.). L’origin e la lingua dals emprims abitants da la Finlanda n’èn betg sclerids. Tras immigraziun èn suandadas en il decurs dals proxims millennis novas culturas ed il pli tard vers 5000 a.C. discurriva la populaziun surtut linguas ungrofinnicas temprivas. Vers 3200 a.C. èn arrivads immigrants nà dal territori baltic che discurrivan linguas indogermanas temprivas; cun il temp èn quels sa maschadads cun il pievel resident ed han adoptà lur lingua. L’influenza linguistica da quest’unda d’immigraziun ha attribuì a furmar la differenza tranter la lingua finlandaisa originara en las regiuns da costa e la lingua samica a l’intern dal pajais.

L’origin da la populaziun finlandaisa è adina puspè vegnì discutà a moda cuntraversa e n’è fin oz betg sclerì dal tut. Tenor l’opiniun tradiziunala valan il territori a l’ost da l’Ural u la regiun dal Meander da la Volga sco patria oriunda dals Finlandais. Entaifer la perscrutaziun pli nova èn ins però per gronda part da l’avis ch’ils antenats dals Finlandais sajan immigrads avant millennis en pliras undas nà da differentas varts, ch’els hajan manà cun sai ina cultura da chatscha ed agricultura e ch’els hajan stgatschà vers nord ils Sams – ch’eran chatschaders e rimnaders – u sajan cun il temp s’unids cun quels. 

Durant il temp da crap na para la populaziun finlandaisa betg anc d’avair fatg il pass vers l’agricultura. En il sidvest dominava la cultura da Suomusjärvi; tranter ca. 5000 e 4200 a.C. è quella vegnida remplazzada da la Cultura da la cheramica perfurada. A partir da ca. 3200 a.C. vegn schizunt quintà ch’influenzas da la Cheramica da cordas sajan sa fatgas valair a la costa dal sidvest; a partir da ca. 2300 a.C. è suandada a quella la Cultura da crests-fossa da crap da Kiukainen.

Dal temp da bronz, vers il 1700 a.C., ha cumenzà a sa derasar nà da las regiuns da costa la cultivaziun dad ers e l’allevament da muvel. A partir da 100 a.C. è creschì il commerzi cun l’Europa Centrala. Durant il temp da la migraziun dals pievels è sa fatg valair en las regiuns da costa finlandaisas ina tscherta bainstanza grazia al commerzi en la Mar da l’Ost; quella è anc s’augmentada durant il temp dals Vikings (a partir dal 8avel tschientaner). Vers l’onn 1000 èn s’intensivads ils contacts da la Finlanda da l’Ost cun Nowgorod. Sur quests divers contacts da commerzi è la populaziun finlandaisa er vegnida en contact cun il cristianissem: en il vest cun la cretta roman-catolica, en l’ost cun quella ortodoxa.

L’annexiun da la Finlanda dal Vest a la Svezia è stà in process a lunga durada. Per motivs politics, economics e religius han las duas pussanzas Svezia e Nowgorod cumenzà a concurrer per ils territoris abitads dals Finlandais. Omadus stadis han interprendì a partir dal 12avel tschientaner en la regiun pliras cruschadas da caracter pli u main militar. Il cunfin tranter las duas pussanzas e tras quai il cunfin da l’ost da la Finlanda è vegnì fixà l’emprima giada il 1323 en il Contract da Nöteborg.

L’activitad da la baselgia, ils moviments da colonisaziun da vart dals immigrants svedais sco er la legislaziun ed administraziun roiala han attribuì a liar ils novs territoris a la Svezia, e quai sut il num Österland e sco ina da las quatter parts integralas dal pajais. A partir dal 1362 è vegnì admess a l’Österland il dretg da sa participar a l’elecziun dal retg svedais. La cristianisaziun da la Finlanda è stada terminada formalmain cun la fundaziun dal chapitel catedral da Turku l’onn 1276; la veglia mitologia ha però anc pudì sa mantegnair durant plirs tschientaners sper il cristianissem.

En il decurs dal temp medieval è sa furmada en la Finlanda ina societad feudala tenor l’exempel da l’ulteriura Europa, in urden da citads e l’organisaziun da la baselgia catolica. Da la fin dal 14avel tschientaner fin a ses declin l’entschatta dal 16avel tschientaner ha la Finlanda appartegnì, sco part da la Svezia, a l’Uniun da Kalmar. Durant il temp da regenza da Gustav I Wasa (1523–1560) è la Svezia sa sviluppada ad in ferm stadi centralistic, il qual ha furmà la basa da la posiziun da pussanza gronda dal reginavel en il 17avel tschientaner. Medemamain sut Gustav Wasa è la cretta catolica vegnida remplazzada en rom da la refurmaziun tras il cristianissem evangelic-luteran.

Sco pussanza gronda èsi reussì a la Svezia da schlargiar ses territori enturn la Mar da l’Ost, e quai en rom da guerras cunter il Danemarc, la Pologna e la Russia. La Finlanda, ch’è stada schanegiada da quel temp d’acziuns da guerra, è vegnida integrada pli ferm en l’administraziun dal reginavel. Sut la direcziun dal guvernatur general Per Brahe il Giuven èn vegnidas fundadas pliras citads novas; a Turku èn vegnidas installadas l’academia e la dretgira da la curt sco er in servetsch postal.

Durant il 18avel tschientaner è la posiziun da pussanza da la Svezia sa sminuida. Quai è surtut stà il cas en rom da la Gronda Guerra nordica (1700–1721) ch’ha gì per consequenza che la Finlanda è vegnida occupada tras la Russia (1714–1721). Cun la Pasch da Nystad è bain ì a fin il status d’occupaziun, ma a medem temp er la posiziun da la Svezia sco pussanza gronda. En in’ulteriura guerra russa-svedaisa, l’uschenumnada Guerra dals chapels (1741–1743), è la Finlanda vegnida occupada danovamain e la pasch ch’è suandada ha fatg avanzar il cunfin vest da la Russia fin al flum Kymijoki.

En rom da la Quarta Guerra da coaliziun è la Russia sut zar Alexander I s’unida cun la Frantscha cunter l’Engalterra e ses allià Svezia. Il 1808 ha la Russia attatgà la Svezia e cumenzà uschia la Guerra finlandaisa. En consequenza da quella ha la Svezia stuì ceder il 1809 en rom dal Contract da Fredrikshamn vasts territoris a la Russia. Sper la part centrala da la Finlanda, che cumpigliava da quel temp la mesadad meridiunala da la Finlanda odierna, èn stadas pertutgadas da quai las Inslas Åland sco er parts da la Laponia e da Västerbotten. Or da quests territoris e las regiuns ch’eran gia vegnidas conquistads il 1721 ed il 1743 è vegnì furmà il principadi grond da la Finlanda che tutgava tar l’Imperi russ, ma che disponiva d’ina vasta autonomia politica. Cunzunt han pudì vegnir mantegnidas las leschas svedaisas da fin qua sco er vastas pars da la constituziun vertenta. Il 1812 ha Helsinki substituì Turku sco chapitala.

L’emprima mesadad dal 19avel tschientaner è stada segnada d’ina tscherta immobilitad politica. Tranter il 1809 ed il 1863 è la Dieta, sco represchentanza dal pievel corporativa, betg vegnida convocada dals zars; la politica è sa concentrada sin acts administrativs, senza midar grondamain la basa legala. Durant quest temp è però er sa svegliada ina schientscha naziunala finlandaisa ed igl èn vegnidas interprendidas diversas stentas per rinforzar l’identitad naziunala, senza che quellas fissan sa drizzadas a l’entschatta cunter il domini zaristic.

Durant la segunda mesadad dal 19avel tschientaner ha la politica finlandaisa cumenzà a vegnir en moviment, surtut pervi da la pli gronda toleranza sut zar Alexander II. Ina part da las restricziuns economicas èn vegnidas dismessas, quai ch’ha dà nov schlantsch a l’economia. Durant ils onns 1860 ha inizià l’industrialisaziun, surtut en furma dal grond dumber da resgias ch’èn vegnidas installadas da quel temp e las qualas han furmà la basa per la prosperitad da l’economia da laina. Quest svilup è er vegnì favurisà tras il fatg che la Dieta è puspè sa radunada regularmain a partir dal 1863 ed ha stgaffì la legislaziun necessaria.

A la schientscha naziunala finlandaisa che vegniva adina pli ferma èn s’opponidas vers la fin dal 19avel tschientaner las tendenzas da centralisaziun da l’Imperi e da russificaziun dals territoris cumpigliads. L’uschenumnà Manifest dal favrer da zar Nicolas II ha restrenschì marcantamain ils dretgs d’autonomia da la Finlanda. Quai ha manà ad in conflict politic ch’è escalà en l’assassinat dal guvernatur general Nikolai Bobrikow l’onn 1904 ed en ina chauma generala l’atun 1905 (en connex cun la Revoluziun russa). En consequenza da la chauma generala ha Nicolas consentì da restituir l’autonomia e da stgaffir ina represchentanza dal pievel betg corporativa. 

Per las votaziuns dal nov parlament l’onn 1906 èn vegnids admess a tut ils Finlandais – e per l’emprima giada en l’Europa er a las dunnas – dretgs d’elecziun eguals. Las tensiuns politicas e socialas ch’eran sa manifestadas durant la chauma generala n’han però betg pudì vegnir superadas. Il 1909 èn las stentas da russificaziun vegnidas reprendidas. La vita politica ha chattà ina fin abrupta cun l’erupziun da l’Emprima Guerra mundiala, a la quala schuldads finlandais n’han però, cun excepziuns da singuls voluntaris, betg prendì part.

Suenter las revoluziuns da favrer e d’october 1917 en Russia ha il parlament finlandais declerà l’independenza da la Finlanda (ils 6 da december 1917). Il schaner 1918 è quella vegnida renconuschida da la Russia bolschevistica e silsuenter da numerus auters stadis. Il process da distatgament da la Russia è stà accumpagnà da grevs conflicts interns, ils quals èn ids a finir ils 27 da schaner 1918 en in’emprova da cupitga socialistica. Durant ina guerra burgaisa ch’ha durà trais mais han la finala ils ‹alvs› burgais pudì mantegnair il suramaun.

L’onn 1919 ha la Finlanda dà a sasez ina constituziun republicana. Cun la Russia sovietica è vegnida suttascritta il 1920 in contract da pasch e da cunfin ch’ha fixà ils cunfins da la Finlanda sin l’autezza da l’anteriur principadi grond, consentind però supplementarmain il territori da Petsamo cun ses access a la Mar dal Nord. Cun la Svezia è prorut in conflict per las Inslas Åland ch’eran d’impurtanza strategica. Ina decisiun da la Societad da las naziuns ha la finala attribuì quellas a la Finlanda cun l’obligaziun da conceder a quellas ina vasta autonomia.

Il patg da nunagressiun ch’è vegnì serrà l’onn 1939 tranter la Germania e l’Uniun sovietica ha attribuì la Finlanda a la sfera d’influenza sovietica. Cun l’attatga da l’Uniun sovietica sin la Finlanda ils 30 da november 1939 ha cumenzà la Guerra d’enviern. Malgrà che la Finlanda ha gì il suramaun en numerusas battaglias da defensiun, steva l’armada finlandaisa curt avant la fin, cura che la guerra è vegnida terminada ils 13 da mars 1940 cun il Contract da pasch da Moscau. La Finlanda ha stuì surlaschar a l’Uniun sovietica grondas parts da la Carelia – tranter auter Vyborg che furmava da quel temp la segund gronda citad dal pajais – sco er ulteriurs territoris statals. 

Ils 22 da zercladur 1941 ha la Germania rut il patg da nunagressiun ed ha attatgà l’Uniun sovietica. En quel mument è la Finlanda entrada en cooperaziun cun la Germania en la guerra che vegn numnada en la Finlanda ‹Guerra da cuntinuaziun›. L’armada finlandaisa n’ha betg be reconquistà ils territoris ch’eran ids a perder, mabain è er penetrada lunsch viaden en il territori da la Carelia da l’Ost che tutgava tar l’Uniun sovietica. La finamira era quella da reunir las gruppas etnicas parentadas en ina ‹Finlanda gronda›. Suenter ils success da l’Armada cotschna l’onn 1944 ha la Finlanda però stuì sa retrair dals territoris occupads ed è danovamain stada confruntada cun la smanatscha d’ina occupaziun sovietica. Ils 19 da settember 1944 è vegnida serrada cun l’Uniun sovietica la Pasch separada da Moscau ch’ha terminà la Guerra da cuntinuaziun. Las sperditas territorialas da la Guerra d’enviern èn vegnidas confermadas; ultra da quai ha la Finlanda stuì surlaschar a l’Uniun sovietica il territori da Petsamo.

La Pasch separada ha obligà la Finlanda da stgatschar las truppas tudestgas dal pajais. Uschia è suandada la Guerra da la Laponia finlandais-tudestga, en il decurs da la quala las truppas tudestgas che sa retiravan han destruì cumplettamain grondas parts da la Laponia. La guerra è ida a fin ils 27 d’avrigl cun la retratga dals davos schuldads tudestgs da Kilpisjärvi. Il stadi da guerra cun ils alliads è vegnì terminà definitivamain cun il Contract da pasch da Paris da l’onn 1947.

Il suenterguerra e surtut ils decennis da la Guerra fraida èn stads segnads en la Finlanda d’ina posiziun particulara en il champ da tensiun tranter ils dus blocs. Igl era bain reussì al pajais da far valair si’independenza statala e l’urden economic da martgà liber; ma l’Uniun sovietica ha mantegnì ina grond’influenza sin la politica finlandaisa. La Finlanda sezza ha suandà ina politica da neutralitad stricta, ha da l’autra vart – surtut sut il president Juho Kusti Paasikivi – però er empruvà da sa reconciliar cun l’Uniun sovietica. Il 1948 è vegnida firmada cun l’Uniun sovietica ina cunvegna d’amicizia e da cooperaziun ch’è vegnida prolungada repetidamain fin la fin da l’era sovietica. Conflicts cun il vischin a l’ost han pudì vegnir impedids tras contacts intensivs e savens er inuffizials da la politica finlandaisa cun Moscau. Questa politica, ch’ha per part sveglià en il vest l’impressiun d’ina obedientscha precipitanta, è magari vegnida titulada – surtut da vart da politichers da la Germania dal Vest – a moda discreditanta sco ‹finlandisaziun›.
Il politicher finlandais cun la pli gronda influenza dal suenterguerra è stà Urho Kekkonen ch’è stà en uffizi dal 1956 fin il 1982 sco president dal pajais. Da quel temp preveseva la constituziun vastas cumpetenzas presidialas; quellas ha Kekkonen tratg a niz per manar in stil da guvernar vaira autocratic. Da tgirar ils contacts cun l’Uniun sovietica resguardava el per gronda part sco ses affar privat. Il 1973 ha el laschà prolungar il parlament ses temp d’uffizi tras ina lescha excepziunala (e quai cumbain ch’i n’avess dà nagin dubi ch’el vegnia reelegì en rom da las elecziuns ordinarias). Tut en tut vegn attestà al temp d’uffizi da Kekkonen in deficit da democrazia. Tuttina ston ins er dir ch’il president pudeva esser segir durant tut sia perioda d’uffizi da giudair il sustegn da la maioritad dals votants. In da ses pli gronds success ha furmà la Conferenza per la segirezza e la collavuraziun en l’Europa ch’è vegnida manada tras il 1975 a Helsinki. Quella n’ha betg be contribuì a la chapientscha vicendaivla tranter ils stadis europeics, mabain ha er rinforzà la posiziun da la Finlanda sco stadi neutral.

Cun la fin da l’Uniun sovietica è l’economia finlandaisa stada pertutgada a l’entschatta dals onns 1990 d’ina greva crisa, damai che l’economia sa basava per gronda part sin il commerzi cun l’ost. A medem temp è però creschì il spazi d’agir dal pajais areguard la politica da l’exteriur. L’onn 1992 ha la Finlanda mess ad ir tractativas davart in’adesiun a la Communitad europeica; quellas han manà il 1995 a la commembranza a dretg cumplain en l’Uniun europeica odierna. Il 2002 ha l’euro remplazzà la marc finlandaisa sco valuta dal pajais.

La Finlanda ha ina populaziun da radund 5,4 milliuns abitants (situaziun dal 2015). Cun ina spessezza da radund 15,5 abitants per kilometer quadrat è il pajais pauc populà. La populaziun è repartida a moda fitg ineguala. La provinza settentriunala Laponia è bunamain inabitada (1,9 abitants per kilometer quadrat). Radund 40 % da la populaziun viva en la provinza Finlanda dal Sid (62,6 abitants per kilometer quadrat); 1,233 milliuns abitants cumpiglia be la regiun gronda da Helsinki. Ulteriuras aglomeraziuns furman las citads da Tampere, Turku ed Oulu.

Il svilup da la populaziun è segnà fin oz d’ina fugia da la champagna cuntinuanta. Surtut glieud giuvna va a star en las citads (per motivs da furmaziun e professiun); quai maina en la Finlanda da l’Ost e Centrala a depopulaziun sco er ad ina quota creschenta da glieud veglia. Il 2005 era radund 38 % da la populaziun pli giuvna che 30 onns; en la vischnanca da la Finlanda da l’Ost Suomussalmi eran quai percunter be 28 %.

La cumpart da las persunas da l’exteriur munta a radund 4 %. Quai è bain pauc en cumparegliaziun cun ils stadis vischins Norvegia e Svezia; ma dapi la fin da la Guerra fraida è la quota dals esters daventada quatter giadas pli auta ch’avant. Il motiv per questa cifra plitost bassa è d’ina vart la politica d’immigraziun vaira restrictiva dal stadi finlandais; da l’autra vart però er il fatg che la Finlanda era dal temp da la gronda immigraziun da lavurants durant il suenterguerra economicamain relativamain flaivla. Suenter il 1945 èn emigrads bundant in mez milliun Finlandais, e quai surtut en la Svezia. La culminaziun ha quest svilup chattà vers il 1970; oz vegn l’emigraziun da radund 10 000 fin 15 000 persunas l’onn pli che cumpensada tras l’immigraziun da radund 20 000 persunas.

La Finlanda è uffizialmain bilingua. En tut il pajais inditgeschan 91,7 % da la populaziun il finlandais e 5,5 % il svedais sco lingua materna. La populaziun da lingua svedaisa sa concentrescha surtut sin las regiuns da costa en il sid ed en l’Ostrobotnia sco er en la provinza Åland. Il svedais da la Finlanda sa differenziescha surtut areguard la pronunzia ed il stgazi da pleds da la varietad linguistica che vegn discurrida en la Svezia sezza.

La politica da linguas da la Finlanda è stada segnada dapi il 19avel tschientaner da cumbats per part vaira vehements en connex cun la relaziun tranter la lingua finlandaisa e svedaisa. Oz èn omaduas linguas fixadas en la constituziun sco linguas uffizialas. Mintga vischnanca sa declera ubain sco finlandaisa, svedaisa u bilingua. Sco bilingua vala ina vischnanca sche la minoritad linguistica cumpiglia almain 8 % da la populaziun ubain represchenta almain 3000 abitants. 

Tenor la sutdivisiun tradiziunala dal pajais (ch’è stada en vigur fin il 2012) èn 19 vischnancas sa decleradas sco svedaisas (da quai 16 en la provinza Åland) e 31 sco bilinguas. Las ulteriuras 292 appartegnan al territori linguistic finlandais. 

Ina protecziun particulara sco minoritad etnica giaudan ils Sams, ils quals abiteschan surtut en las regiuns nordicas da la Laponia. Las linguas dals Sams, a las qualas appartegnan il sami dal nord, il sami inari ed il sami skolt, vegnan anc discurridas oz da radund 1750 Sams finlandais sco lingua materna; in status uffizial giaudan ellas en las vischnancas Enontekiö, Inari ed Utsjoki sco er en la part settentriunala da la vischnanca da Sodankylä. En questas vischnancas vivan radund 4000 fin 7000 Finlandais che vegnan attribuids da l’administraziun samica als Sams etnics. Per survegliar la posiziun dal sami e per pudair realisar in’administraziun autonoma en connex cun dumondas linguisticas e culturalas, è vegnida fundada il 1996 in’atgna represchentanza parlamentara dals Sams. 

Dapi radund 500 onns èn er sesentas en la Finlanda gruppas pli pitschnas da Roma che resortan savens tras lur vestgadira plain colurs. Pli baud vegnivan els numnads da parts da la populaziun finlandaisa a moda discreditanta "Mustalaiset" (‹ils nairs›). Oz ha lur lingua, romani, il status d’ina lingua minoritara uffiziala. Ultra da quai vivan en il pajais radund 800 Tatars, dals quals ils perdavants èn arrivads en la Finlanda tranter il 1870 ed il 1920. Tras immigraziun èn er represchentadas oz numerusas autras etnias, senza giudair però in status spezial. Cun radund 49 000 persunas furman ils Russ la pli gronda minoritad linguistica en il pajais. Ad els appartegnan er ils numerus immigrants derivants da la Carelia e da l’Ingria, als quals è vegnì concedì dapi ils onns 1990 il dretg da ‹returnar› en la Finlanda. 

La libertad da religiun è garantida dapi il 1923 en la constituziun finlandaisa. La baselgia evangelic-luterana e la baselgia ortodoxa èn fixadas en la lescha sco baselgias popularas e giaudan tras quai tscherts privilegis. Ils commembers da questas duas baselgias pajan taglia da baselgia; ultra da quai vegnan ellas sustegnidas dal stadi per pudair ademplir lur incumbensas socialas e caritativas. Cumbain che la societad finlandaisa è secularisada vastamain, sa senta radund 80 % da la populaziun liada ad ina confessiun.

Per lunschor la gronda part dals Finlandais (radund 77 % da l’entira populaziun) appartegnan a la baselgia evangelic-luterana. La cifra dals commembers da la baselgia sa diminuescha però cuntinuadamain. A la baselgia ortodoxa da la Finlanda, la quala è dapi il 1932 autonoma, appartegnan radund 60 000 cartents, pia radund 1,1 % da la populaziun. Il cristianissem ortodox era sa derasà dapi il temp medieval nà da Nowgorod, e quai surtut en la Carelia. Dapi il 1990 ha l’emigraziun da Russ manà ad in augment considerabel dals commembers da la baselgia ortodoxa.

La baselgia catolica dumbra radund 10 000 commembers, dals quals la gronda part deriva da la Pologna. En la Finlanda existan ultra da quai duas vischnancas gidieuas cun radund 1500 commembers. Ils Tatars èn da cretta muslima. Dapi ils onns 1990 è il dumber dals muslims che vivan en la Finlanda creschì cuntinuadamain.

Il sistem giuridic finlandais è segnà fermamain dal dretg svedais, il qual è restà en vigur suenter che la Finlanda è sa schliada il 1809 da l’uniun cun la Svezia. Fin en il temp pli nov è la legislaziun stada marcada d’ina gronda cuntinuitad. L’adesiun a l’Uniun europeica il 1995 ha pretendì da suttametter il sistem giuridic a numerusas novaziuns e refurmas. Oz existan bundant 50 dretgiras districtualas che furman l’emprima instanza; cunter decisiuns da quellas po vegnir appellà ad ina da las sis dretgiras da la curt. Sco terz stgalim exista in tribunal suprem, il qual n’ademplescha però betg la funcziun d’ina dretgira constituziunala.

Dapi il 1919 è la Finlanda ina republica democratica parlamentara. La constituziun vertenta datescha da l’onn 2000; cun si’entrada en vigur è sa spustada la pussanza politica dal president vers il parlament e la regenza.

L’organ legislativ furma il parlament (finlandais "eduskunta", svedais "riksdagen"). I sa tracta d’in parlament d’ina chombra cun 200 deputads che vegnan elegids mintga quatter onns. 

La regenza dal pajais, il cussegl dal stadi ("valtioneuvosto"), è responsabel dapi la revisiun da la constituziun directamain envers il parlament. Il primminister vegn elegì dal parlament, ils ulteriurs ministers dal president sin proposta dal primminister. Tradiziunalmain vegnan furmadas en la Finlanda grondas coaliziuns er sche quai na fiss betg necessari per cuntanscher ina maioritad absoluta. 

Il president da la republica vegn elegì per sis onns. Dapi la refurma dal 1999 maina el la politica da l’exteriur ensemen cun la regenza. El è il schefcumandant da l’armada ed ha la cumpetenza da nominar auts funcziunaris dal stadi e derschaders.

La politica vegn dominada en la Finlanda da trais partids ch’èn pli u main tuttina fermas: la Partida da l’uniun naziunala ("Kansallinen Kokoomus"), la Partida dal center ("Suomen Keskusta") e la Partida socialdemocrata ("Suomen Sosialidemokraattinen Puolue"). Per ordinari furman duas da questas partidas, sustegnidas d’ina u da pliras partidas pli pitschnas, ina regenza da coaliziun ch’enserra ina gronda maioritad dals commembers dal parlament.

L’autonomia communala vegn exequida en la Finlanda da radund 300 vischnancas ("kunta"). Mintga vischnanca dispona d’in cussegl sco gremi legislativ e d’ina regenza sco gremi executiv. Las vischnancas en il sid dal pajais sa laschan cumparegliar en lur dimensiun cun vischnancas da l’Europa Centrala; en il nord dal pajais han ellas però per part in’extensiun bundant pli gronda. La pli pitschna vischnanca da la Finlanda, Kauniainen, cumpiglia ina surfatscha da be 6 km²; la pli gronda vischnanca dal pajais, Inari, mesira percunter 17 000 km².

Las vischnancas èn s’unidas a radund 70 corporaziuns, las qualas realiseschan communablamain incumbensas da muntada surordinada. Daspera existan sis administraziuns regiunalas ch’èn responsablas per exequir en las singulas regiuns la surveglianza statala. Per incumbensas specificas existan ultra da quai tschintg centers da commerzi, traffic e protecziun da l’ambient. 

La sutdivisiun tradiziunala da la Finlanda en provinzas è vegnida schliada l’onn 2010. Dal temp che la Finlanda appartegneva a la Svezia existan però anc 19 cuntradas che disponan – cuntrari a las regiuns administrativas d’ozendi – d’ina identitad regiunala tradiziunala.

La politica da segirezza e da defensiun da la Finlanda è segnada fitg ferm da las experientschas ch’il pajais ha fatg durant la Segunda Guerra mundiala. En la memoria collectiva è ragischada l’opiniun ch’ins na possia betg sa fidar d’alliads e che la defensiun dal pajais en cas da guerra stoppia vegnir organisada d’atgna forza. La politica da defensiun da la Finlanda stat sut l’ensaina da la ‹defensiun totala› da la suveranitad statala, da l’integritad territoriala e da la constituziun democratica. 

Durant la Guerra fraida è la Finlanda sa stentada da trategnair bunas relaziuns cun l’Uniun sovietica, ma da tegnair a medem temp sin distanza il vischin pussant ed anteriur adversari da guerra. Ils dus stadis avevan bain concludì il 1948 in contract «d’amicizia, collavuraziun ed agid vicendaivel»; ma a la Finlanda èsi adina puspè reussì da spustar ils inscunters suprems tranter ils dus stadis. En il decurs da la furmaziun dals dus blocs è il pajais sa focusà adina pli ferm sin il princip da la neutralitad, quai ch’ha marcà la politica da l’exteriur da la Finlanda a partir dals onns 1950. Cun stuair prender permanentamain resguard sin ils interess da Moscau è l’abilitad d’agir dal pajais bain stada restrenschida; ma en mintga cas èsi reussì da far valair da tut temp la prontezza da defensiun statala.

Er suenter il declin da l’Uniun sovietica e la fin da la Guerra fraida ha la Finlanda mantegnì il princip da betg s’associar ad allianzas militaras. La doctrina d’ina neutralitad stricta ha però fatg plazza ad ina politica dal vest activa. Dapi il 1994 cooperescha la Finlanda cun la NATO e dapi l’adesiun a l’Uniun europeica fa il pajais part da la politica da segirezza communabla dals stadis commembers. 

Il budget militar cumpiglia stgars 6 % dal budget dal stadi u 1,6 % dal product social brut, quai ch’è cleramain sut la media europeica. En temp da pasch dumbran las forzas militaras finlandaisas radund 35 000 schuldads (26 000 forzas terrestras, 5000 marina e 4000 aviatica militara). En cas da guerra pon però vegnir mezs sut las armas entaifer curt temp fin a 520 000 umens. Plinavant po la guardia da cunfin metter sut commando militar ulteriurs 30 000 umens.

Dapi il suenterguerra sa chapescha la Finlanda decididamain sco stadi da bainstar social. Persunas dischoccupadas vegnan sustegnidas cun diarias che na dependan betg da l’autezza da las entradas da pli baud. En il medem senn exista er ina vasta rait da rentas per vegls e survivents.

Er il sectur da la sanadad sa basa sin in provediment da basa statal. Ils servetschs medicals vegnan finanziads cun daners da taglia ed organisads dal stadi. Per quest intent mantegnan las vischnancas centers da sanadad, en ils quals lavuran medis spezialisads. Il dischavantatg da quest sistem: Perquai che las resursas èn limitadas, ston pazients savens spetgar plirs mais sin operaziuns che n’èn betg d’impurtanza vitala. Daspera existan numerusas staziuns da medis ed ospitals privats; il tractament è qua però bundant pli char.

L’egualitad dad um e dunna vegn promovida tras ina vasta politica da famiglia. Ils emprims sis mais suenter la naschientscha d’in uffant po in genitur (u omadus a moda alternanta) prender congedi nunpajà e vegn sustegnì durant quest temp or da l’assicuranza da malsauns. Silsuenter han tut ils uffants il dretg sin ina plazza en ina canorta communala, e quai fin ch’els entran en scola; geniturs che tgiran ils uffants a chasa han il dretg sin sustegn finanzial. Il resultat da questa politica sa mussa en l’auta cumpart da las dunnas che lavuran: Gia il 2005 muntava quella a 66,5 %, entant che la media entaifer l’Uniun europeica giascha tar 57,5 %.

Ina da las tematicas sociopoliticas che dat adina puspè da discutar en la Finlanda furma la politica d’alcohol. L’onn 2005 ha l’alcohol furmà la raschun da la mort la pli frequenta tar ils Finlandais en la vegliadetgna da lavurar. La vendita da bavrondas alcoholicas è suttamessa a numerusas restricziuns legalas. Bavrondas cun ina cumpart d’alcohol sur 4,7 % dastgan be vegnir vendidas en las fatschentas da monopol statalas. Er la taglia sin l’alcohol è auta en cumparegliaziun cun l’ulteriura Europa. 

Areguard la statistica da criminalitad tutga la Finlanda tar ils pajais ils pli segirs da l’Europa. En tut datti en il pajais radund 7700 policists. Sper la partiziun da polizia entaifer il ministeri da l’intern existan la direcziun da polizia a Helsinki ed ils commandos da polizia provinzials; l’ultim stgalim furma la polizia locala en ils districts d’administraziun. En l’entir pajais datti radund 280 posts da polizia.

Radund in dieschavel da la surfatscha dal pajais stat – pli u main ferm – sut protecziun da la natira. En il nord, nua che la spessezza da la populaziun è bassa ed ina gronda part dal terren è en possess statal, è la cumpart anc bler pli auta. Tut en tut datti 35 parcs naziunals cun ina surfatscha totala da 8150 km² (2,5 % da l’entira surfatscha da la Finlanda), tranter auter en la Laponia ils parcs naziunals Lemmenjoki ed Urho-Kekkonen ch’han mintgin ina grondezza da bundant 2500 km².

L’emissiun da gas cun effect da serra per persuna è in dals pli auts dal mund (stgars 16 tonnas equivalent da CO2). Tranter il 1990 ed il 2004 èn las emissiuns creschidas per 14,5 %. En rom dal Protocol da Kyoto era la Finlanda s’obligada da betg laschar crescher las emissiuns fin il 2008–12 sur la quota dal 1990.

L’obligaziun d’ir a scola vala en la Finlanda per tut ils uffants e giuvenils tranter set e sedesch onns. Suenter la scola fundamentala che dura nov onns po la furmaziun vegnir cuntinuada ubain ad ina scola professiunala u ad in gimnasi. La durada da la furmaziun gimnasiala n’è betg definida a moda fixa, mabain dependa – tuttina sco il studi universitar – da la prestaziun persunala dal singul scolar. La gronda part dals giuvenils fan la matura suenter dudesch onns da scola. Tant questa furmaziun sco er la scola professiunala terminada qualifitgeschan da princip ils scolars per ina furmaziun ad ina scola auta; a las singulas scolas dal stgalim terziar èn però usitads examens da recepziun cun ina selecziun vaira severa.

En rom da divers studis da PISA èn ils scolars finlandais dads en egl cun fitg buns resultats. Sco in dals motivs vegnan consideradas las diversas iniziativas da furmaziun ch’han gì lieu dapi il 1996, surtut per promover l’instrucziun da matematica e da scienzas natiralas. Ultra da quai vegn renvià a la scolaziun unitara per tut ils scolars, independentamain da lur ambient socio-economic, quai che maina a megliers resultats tar ils scolars pli flaivels.

La bilinguitad uffiziala sa mussa er en il sistem da scola. Tut las vischnancas, en las qualas vivan tant abitants da lingua finlandaisa sco er da lingua svedaisa, èn obligadas tenor la lescha da porscher in’instrucziun scolastica separada per omaduas gruppas linguisticas. Tar las atgnadads da l’instrucziun da linguas estras e tar las tematicas che dattan adina puspè da discutar tutga l’obligaziun da tut ils scolars d’emprender mintgamai er l’autra lingua naziunala. Surtut da vart da la maioritad finlandaisa vegn la discussiun davart quest obligatori savens manada sut il term dal ‹svedais sfurzà›.

Las scolas autas sa dividan en universitads e scolas autas professiunalas. Entant che las emprimas èn responsablas per la perscrutaziun ed instrucziun academica, sa concentreschan las ultimas sin la furmaziun orientada a la professiun. La lingua d’instrucziun è per ordinari il finlandais. Per la minoritad svedaisa vegnan medemamain purschidas pussaivladads da studi; intginas scolas autas, surtut l’Åbo Akademi, vegnan schizunt manadas dal tuttafatg per svedais.

Per la furmaziun ad ina scola auta na ston vegnir pajadas naginas taxas da studi. Ultra da quai pon ils students retrair emprests statals cun tschains favuraivel e daner d’abitar. Radund 40 % dals giuvenils termineschan in studi da scola auta, quai ch’è in’auta quota cumpareglià cun auters stadis. 

La Finlanda appartegna oz als pajais bainstants entaifer l’Uniun europeica. L’onn 2005 ha l’index da la capacitad da cumpra cuntanschì 111 puncts en cumparegliaziun cun la media da l’entira UE (= index 100). La bilantscha dal commerzi cun l’exteriur preschenta in lev surpli: il 2006 èn vegnidas exportadas martganzias en la valur da 61,40 mrd. € ed importadas raubas en la valur da 55,89 mrd. €. Ils pli impurtants partenaris da commerzi furman la Germania (11,3 %), la Svezia (10,5 %) e la Russia (10,1 %).

Fin lunsch viaden en il 20avel tschientaner ha la Finlanda tutgà tar ils pajais europeics ils pli povers. Bain èn gia sa sviluppads a partir da la segunda mesadad dal 19avel tschientaner manaschis industrials, surtut mulins da palpiri, filandarias da mangola e ferreras; ma la vita da la gronda part dals Finlandais è stada segnada fin suenter la Segunda Guerra mundiala da l’agricultura. Pir suenter la guerra è l’industrialisaziun progredida pli ferm, e quai betg il davos per pudair dumagnar las vastas pretensiuns da reparaziun sovieticas. En il decurs da ventg onns è sa sviluppada in’economia diversifitgada cun l’accent principal en l’electroindustria, en la petrochemia, sco er en la construcziun da maschinas, da vehichels e da bastiments.

La gronda creschientscha dal suenterguerra è stada colliada cun in vast commerzi cun l’ost; suenter la fin da l’Uniun sovietica l’onn 1991 è quel vegnì interrut andetgamain. Quai ha manà en la Finlanda ad ina greva crisa economica. Il product social brut è sa sbassà per 13 %, la quota da dischoccupads è creschida da 3,4 il 1990 a 18,4 il 1994. La crisa ha manà ad ina restructuraziun rigurusa da l’economia finlandaisa. Per stabilisar la bilantscha dal stadi èn diversas interpresas statalas vegnidas privatisadas. A medem temp ha il stadi investì fermamain en la furmaziun al nivel da scola auta ed en la tecnica da gronda precisiun. Uschia dueva lura era la branscha da la microelectronica (surtut cun la firma da telefonins Nokia) daventar il motor dal nov svilup economic. 

L’adesiun a la Communitad europeica l’onn 1995 ha gidà supplementarmain a stabilisar la situaziun economica. Grazia a la reorientaziun da la structura economica è la quota da dischoccupads sa sbassada fin il 2001 sin 9,2 %, ha cuntanschì il 2008 6,4 % ed è alura sa stabilisada tar radund 8 %. Dapi il 1999 appartegna la Finlanda a la zona da l’euro. Fin il 2001 aveva la Finlanda in’atgna valuta (il marc finlandais), dapi il 2002 edescha il pajais atgnas munaidas dad euro.

La producziun d’energia da la Finlanda sa cumpona da las suandantas cumparts: 27,9 % energia atomara, 15,6 % forza idraulica, 15 % import d’electricitad, 15 % energia da charvun, 11,4 % gas natiral, 10 % biomassa e 5,4 % turba. La quantitad restanta vegn cuverta cun implants per arder ruments restants, energia eroelectrica ed ieli.

La Finlanda dispona da duas ovras atomaras ad Olkiluoto e Loviisa cun mintgamai dus blocs da reacturs; ulteriurs reacturs sa chattan en la fasa da planisaziun. Ad Olkiluoto è planisà da metter en funcziun in dals emprims deposits finals per rument radioactiv.

Ils guauds furman la pli impurtanta materia prima da la Finlanda. Correspundentamain è l’industria da laina e da palpiri stada fin avant paucs onns il pli impurtant sectur economic dal pajais. Gia en il 17avel tschientaner era la Finlanda il pli grond exportader da catram; en il 19avel tschientaner han resgias furmà en blers lieus las emprimas interpresas industrialas. Anc en ils onns 1970 ha l’industria da laina e palpiri cumpiglià dapli che la mesadad dals exports finlandais. Oz contribuescha questa branscha anc radund 12 % a la producziun industriala dal pajais. Mintg’onn vegnan pinads bundant 75 milliuns meters cubic laina radunda. Ca. in terz vegn elavurà a moda mecanica a laina da tagl ed a laina da stalizzas, dus terzs vegnan elavurads a moda chemica a cellulosa. 

En il decurs dals ultims onns han las branschas da metal e d’electronica però surpassà l’industria da palpiri. Mintgina dad ellas cumpiglia oz radund 20 % da l’entira producziun naziunala. La producziun da l’industria d’electronica è sa quadruplada tranter il 1995 ed il 2006. Per lunschor la gronda part è stada d’attribuir al concern da telecommunicaziun Nokia e ses furniturs. Entaifer l’industria da metal cumpiglian ils manaschis da furniziun da la selvicultura radund 20 %.

L’agricultura gioga anc adina in’impurtanta rolla entaifer l’economia e la societad finlandaisa. Radund 300 000 persunas èn occupadas en l’agricultura ed en ils manaschis d’elavuraziun ch’èn colliads cun quella. Quai è tant pli remartgabel sch’ins tira en consideraziun che las relaziuns climaticas n’èn betg propi favuraivlas a la cultivaziun dad ers. La curta perioda da vegetaziun, precipitaziuns irregularas e terrens da palì acids furman plitost impediments per ina cultivaziun dal terren intensiva. Be 2,2 milliuns hectaras, pia strusch 6,5 % da l’entira surfatscha dal pajais, vegnan cultivadas. Las regiuns da costa en il sid ed en il vest dal pajais èn segnadas da la cultivaziun da granezza (ierdi, avaina, furment) e l’engrasch da portgs. En la part centrala ed orientala dal pajais dominescha l’allevament d’arments; products da latg cumpiglian bundant 40 % da l’entira producziun agricula. En la Laponia sco er en parts da l’Ostrobotnia e da Kainuu datti radund 5500 allevaturs da rens; quels possedan tut en tut radund 200 000 animals. Cuntrari a la situaziun en ils pajais vischins Svezia e Norvegia na sa tracti tar l’allevament da rens betg d’in privilegi da la minoritad samica; er commembers da la populaziun maioritara èn tuttavia activs sin quest champ.

L’adesiun a l’Uniun europeica ha surtut furmà per l’agricultura finlandaisa ina cesura cun grondas consequenzas. Avant profitava il martgà agrar d’ina politica da duana protecziunistica; suenter il 1995 èn ils pretschs dals producents crudads andetgamain per bundant in terz. La politica agrara communabla da l’Uniun europeica prevesa però da mantegnair l’agricultura en tut las regiuns e da gulivar dischavantatgs structurals e natirals; perquai profiteschan ils purs finlandais oz fermamain da daners da promoziun da l’UE. Sut questas novas cundiziuns da basa è s’augmentada ils ultims onns la concentraziun da terren: il dumber dals manaschis purils è crudà da 80 000 l’onn 2000 sin radund 69 000 l’onn 2006; a medem temp è la grondezza dal singul bain creschida da 28 sin 33 hectaras. 

Da la selvicultura sco furnitura da l’elavuraziun da laina profitescha ina considerabla cumpart da la populaziun sco lavurants, ma er sco possessurs da guaud: radund 58 % dals guauds finlandais sa chattan en possess da persunas privatas, mintga tschintgavla famiglia finlandaisa posseda parcellas da guaud. Mintg’onn vegnan fatgs dapli che 100 000 contracts da culpida tranter persunas privatas e l’industria forestala. En ils guauds finlandais vegnan pinads mintg’onn radund 60 milliuns meters cubic laina. Tenor calculaziuns dal Ministeri d’agricultura finlandais basta la creschientscha annuala cleramain per cumpensar questa quantitad. Ils ultims onns èn las runcadas en guauds selvadis da la Finlanda dal Nord però vegnidas crititgads vehementamain da vart d’organisaziuns per la protecziun da la natira, e quai per part er en furma d’acziuns militantas.

Dapi ils onns 1990 è la muntada dal turissem creschida. L’onn 2013 han las interpresas d’alloschament finlandaisas nudà radund 20,2 milliuns pernottaziuns (da quai 14,4 milliuns da turists indigens e 5,9 milliuns da giasts da l’exteriur). Radund in quart da las pernottaziuns èn vegnidas generadas en la provinza Uusimaa cun la regiun da Helsinki, en la quala sa concentrescha il turissem da citad finlandais.

La provinza Laponia pauc populada ha generà 2,4 milliuns pernottaziuns. Per questa regiun structuralmain flaivla porscha il turissem oz in’impurtanta perspectiva economica. La gronda part dals giasts arrivan qua ils mais d’enviern e visitan in dals 13 centers da sport d’enviern sco Ruka, Levi u Ylläs.

En las ulteriuras regiuns ruralas sa concentrescha il turissem percunter sin ils mais da stad. Ses zenit cuntanscha quel mintgamai il fanadur, cura che giasts da l’intern e da l’exteriur passentan lur vacanzas en ina chasa da stad ("mökki") sper in dals millis lais finlandais. 

Radund in quart dals giasts che visitan la Finlanda derivan da l’exteriur. La pli gronda gruppa han furmà il 2013 ils Russ cun stgars 1,62 milliuns pernottaziuns. Alura suondan ils turists da la Svezia, da la Germania e da la Gronda Britannia.

Il preventiv statal ha cumpiglià il 2009 expensas en l’autezza da radund 122,6 milliardas dollars ed entradas da 115,7 milliardas dollars. Da quai resulta in deficit statal en l’autezza da 2,9 % dal product naziunal brut. Ils debits dal stadi han muntà il medem onn a 98,6 milliardas dollars u 41,4 % dal product naziunal brut.

Il 2005/06 han las expensas dal stadi cumpiglia (en % dal product naziunal brut): 6,4 % furmaziun, 8,2 % sectur da furmaziun e 2,0 % militar.

Considerond la bassa spessezza da la populaziun posseda la Finlanda ina rait da vias vaira vasta. Ils straduns han ina lunghezza totala da bundant 78 000 km; da quels èn però be radund 65 % fortifitgads. En pli existan radund 26 000 kilometers vias communalas e radund 350 000 kilometers vias privatas e d’economia. Las vias statalas e principalas che collian las citads dal pajais han ina lunghezza totala da 13 000 kilometers. Las autostradas han ina lunghezza da 700 kilometers; ulteriuras sa chattan en planisaziun (surtut en direcziun da la Russia). Pervi dals blers lais e flums cumpiglian ils straduns betg main che 14 000 punts. Ed en ils territoris d’inslas grippusas davant la costa da la Finlanda maina l’administraziun da vias bundant 40 navettas gratuitas che surmuntan distanzas tranter 170 meters e 9,5 kilometers. Sur ils lais schelads vegnan mantegnidas l’enviern vias da glatsch uffizialas.

Praticamain mintga abitadi en tut il pajais sa lascha er cuntanscher cun il bus. Igl existan interpresas da bus regiunalas e talas che provedan las lingias intercommunalas.

La rait da viafier finlandaisa cumpiglia ina lunghezza plitost modesta da total 5944 kilometers. L’emprima lingia da viafier è vegnida averta il 1862 tranter Helsinki e Hämeenlinna. L’ulteriura amplificaziun da la rait da viafier ha per gronda part gì lieu dal temp dal domini russ, uschia che la rait da viafier finlandaisa dispona dals binaris lads russ.

I sa tracta per gronda part da trajects a binari simpel e be la mesadad da l’entira rait è electrifitgada. Tranter las citads las pli grondas curseschan trens ad auta sveltezza (Pendolinos) cun fin a 220 km/h. Medemamain vegn il traject da Helsinki a S. Petersburg extendì ad ina lingia ad auta sveltezza.

En la regiun da Helsinki cursescha plinavant in sistem da trams, il sulet da l’entira Finlanda. Er tar la suletta metro dal pajais sa tracti da quella da Helsinki.

Da gronda muntada è la navigaziun a la costa, per il commerzi cun la Russia ultra da quai la navigaziun interna sur il Canal da Saimaa. Ils pli gronds lais dal pajais èn colliads sur vias navigablas (per part natiralas, per part creadas a moda artifiziala), uschia che la navigaziun interna cuntanscha er lieus situads lunsch en l’intern dal pajais.

Il pli grond port da mar è quel da Helsinki, suandà da Turku, Kotka, Hanko, Naantali, Rauma e Porvoo. La flotta da commerzi trategna bunamain 100 bastiments cun bundant 1000 tonnas registradas brutto. Damai che las auas territorialas schelan l’enviern, tegna in grond dumber da rumpaglatsch liber ils access als ports. 

Tant per il traffic da persunas sco er da martganzias curseschan navs-fera tranter la Finlanda, la Svezia, la Russia, l’Estonia e la Germania. Tar ils Finlandais èn surtut populars viadis cun las navs-fera en las duas chapitalas da Stockholm (Svezia) e Tallinn (Estonia). Grazia a catamarans dura il viadi da Helsinki a Tallinn be pli stgars duas uras.

Pervi da la vasta extensiun dal pajais è il traffic aviatic a l’intern dal pajais da gronda muntada. Igl exista ina spessa rait da sgols naziunals che collia tut ils lieus pli gronds, ma er lieus isolads situads en la Laponia. En l’entir pajais èn en funcziun bundant 150 plazzas aviaticas; da quellas vegnan radund 20 frequentadas regularmain d’aviuns da lingia.

Per lunschor la pli impurtanta plazza aviatica – tant per il traffic aviatic internaziunal sco er naziunal – furma quella da Helsinki-Vantaa. La societad aviatica naziunala Finnair è vegnida fundada il 1923; ella sa chatta per radund 60 % en possess statal.

La cultura finlandaisa ha absorbà dapi temps preistorics tant influenzas da l’Europa dal Vest sco er da la Russia. Grond’impurtanza ha surtut gì la Svezia, a la quala la Finlanda ha appartegnì durant tschientaners, sco er la Germania, cun la quala èn vegnidas trategnidas da tut temp stretgas relaziuns commerzialas. En la Finlanda da l’Ost ed en la Carelia, ch’èn adina puspè stadas dal tut u parzialmain sut occupaziun russa, è er sa fatg valair il tschertgel cultural ortodox.

Suenter las guerras mundialas è sa derasada en la Finlanda la cultura populara internaziunala dal vest. Ma malgrà che l’urbanisaziun dal pajais è avanzada fitg ferm, han la vita rurala, la natira e veglias tradiziuns – sco il diever quotidian da la sauna – mantegnì lur rolla entaifer l’identitad dals Finlandais.

Gia en il temp precristian disponivan ils Finlandais d’ina vasta poesia populara orala. Quella tractava surtut motivs da la mitologia finlandaisa ‹pajauna›. La producziun litterara ha pir cumenzà cun la cristianisaziun en il 13avel tschientaner. Fin la refurmaziun è quella però restada fitg limitada ed ha surtut cumpiglià texts sacrals latins. Ils emprims texts en lingua finlandaisa derivan dal temp suenter la refurmaziun en il 16avel tschientaner, cura ch’ins ha cumenzà a transponer tenor la ductrina luterana il pled da Dieu en la lingua dal pievel. Il refurmatur Mikael Agricola ha mess il 1548 cun sia translaziun dal Nov Testament il fundament dal svilup da la lingua scritta finlandaisa. En ils proxims tschientaners èn be suandadas singulas activitads litteraras, surtut da caracter religius; d’ina cultura litterara na pon ins betg anc discurrer en quest’epoca.

Sut l’influenza da l’umanist Henrik Gabriel Porthan ha la romantica fitgà pe a l’entschatta dal 19avel tschientaner en furma da l’uschenumnada ‹romantica da Turku›. Il pli enconuschent represchentant da quella è stà il poet Frans Michael Franzén (che scriveva svedais). Suenter che la Finlanda è vegnida il 1809 sut domini russ, ha cumenzà a sa furmar ina schientscha finlandaisa, a la quala ha attribuì a moda essenziala il scriptur Johan Ludvig Runeberg (che scriveva er el en lingua svedaisa). L’ovra principala da Runeberg è stà ‹Fänrik Ståls sägner› (‹Ils raquints dal bandierel Stahl›,1848/1860), da la quala deriva er l’imni naziunal finlandais.

Johan Vilhelm Snellman, il pli impurtant pensader finlandais da quel temp, ha accentuà la muntada da la lingua finlandaisa per il svilup d’ina identitad naziunala. Sut si’influenza han ins resguardà sco in’incumbensa centrala da la litteratura finlandaisa da contribuir a la furmaziun d’ina schientscha naziunala. A medem temp ha la romantica sveglià l’interess per la poesia populara finlandaisa. En rom da plirs viadis en la Carelia da l’Ost ha Elias Lönnrot nudà chanzuns ch’eran vegnidas tradidas a moda orala ed ha stgaffì a basa da quellas l’epos naziunal finlandais ‹Kalevala› (emprima versiun 1835, segunda 1849) sco er l’ovra lirica ‹Kanteletar› (1840). Il ‹Kalevala› è vegnì resguardà sco l’expressiun d’in agen patrimoni cultural ed ha dà in immens stausch a l’identitad finlandaisa; fin oz è la cultura dal pajais segnada da quest’ovra.

Sco fundatur da la litteratura finlandaisa moderna vala Aleksis Kivi. El ha stgaffì cun ‹Seitsemän veljestä› (‹Ils set frars›, 1871) il roman finlandais; ultra da quai ha el scrit ils emprims dramas en lingua finlandaisa. Cun Kivi ha la litteratura dal pajais cumenzà a s’orientar a las tendenzas dominantas europeicas. Ils pli impurtants represchentants dal realissem sociocritic èn stads Minna Canth, Juhani Aho ed Arvid Järnefelt. A partir da quel mument ha la litteratura finlandaisa, ch’era avant pauc sviluppada, tuttavia pudì concurrer cun ils pajais vischins scandinavs.

Il pli impurtant scriptur dal temp tranter las guerras è stà Frans Eemil Sillanpää. Ils onns 1930 ha el cuntanschì cun ‹Nuorena nukkunut› (‹Silja, la fantschella›) attenziun internaziunala ed ha retschet il 1939 sco emprim e fin uss sulet scriptur finlandais il Premi Nobel da litteratura. Dals auturs da teater dal tranterguerra è surtut da menziunar Hella Wuolijoki. In da ses tocs da teater ha servì a Bertolt Brecht sco model per ‹Herr Puntila und sein Knecht Matti› (1940). Suenter la guerra ha Väinö Linna gidà la populaziun finlandaisa cun ses roman ‹Tuntematon sotilas› (‹Cruschs en la Carelia›, 1954) a sa confruntar cun la guerra persa. A medema moda elavura el en sia segunda gronda ovra, ‹Täällä Pohjantähden alla› (‹Qua sut la staila polara›, 1959–1962), la guerra burgaisa finlandaisa. Quest’ovra, cumparida en furma d’ina trilogia, è restada fin oz il cudesch finlandais cun la pli auta cifra da vendita. L’autur ch’è vegnì legì il pli bler a l’exteriur è percunter Mika Waltari. Sia pli enconuschenta ovra, il roman istoric ‹Sinuhe egyptiläinen› (‹Sinuhe, l’Egipzian›, 1945), è vegnida translatada en numerusas linguas; il 1954 è schizunt suandada a Hollywood ina versiun cinematografica. Betg main enconuschent a nivel internaziunal èn daventads ils cudeschs d’uffants dals Mumins da l’autura (da lingua svedaisa) Tove Jansson.

La musica populara finlandaisa deriva da duas funtaunas. La pli veglia furman las melodias, en las qualas vegn recitada la poesia populara finlandaisa. Quellas vegnan er numnadas ‹musica da Kalevala› ed èn vegnidas dadas vinavant a bucca da generaziun a generaziun. Igl èn quai chanzuns che sa basan savens sin simplas melodias pentatonicas; ellas vegnan chantadas ubain d’in solist ubain en furma da chant alternà ed accumpagnadas da la kantele, ina citra a chascha che vala sco ‹instrument naziunal› finlandais. Tar il segund element da la tradiziun musicala sa tracti da l’uschenumnada musica da "pelimanni" (u svedais "spelman", ‹musicant›). Quella è sa derasada a partir dal 17avel tschientaner nà da l’Europa Centrala e nà da l’ost vers la Finlanda. Cuntrari a la ‹musica da Kalevala› sa tracti qua da musica tonala che sa tegna vi da la furma da strofas e rimas usitada. L’onn 1968 ha gì lieu l’emprim festival da stad a Kaustinen, il qual ha mess ad ir ina renaschientscha da la musica populara e da folk. En il decurs dals onns 1990 han bands da folk sco Värttinä cuntanschì – en rom da la world music – in public internaziunal. En quest context è er il chant da joik guttural dals Sams vegnì enconuschent ad in public pli vast (t.a. tras Nils-Aslak Valkeapää). 

Sco bab da la musica classica finlandaisa vala Fredrik Pacius. El era oriund da Hamburg, ha instruì a partir dal 1834 a Helsinki e gidà a derasar en la Finlanda ils princips musicalas da la romantica tudestga. Pacius ha er cumponì il 1848 – tar in text da Johan Ludvig Runeberg – l’imni naziunal finlandais dad oz (‹Maamme›). Er l’ovra tempriva da Jean Sibelius (1865–1957) è segnada a moda decidida da la romantica tudestga e d’influenzas da la musica populara finlandaisa; al pli enconuschent cumponist finlandais a nivel internaziunal dueva el però avanzar pli tard grazia a sias ovras d’orchester e ses concert da violina che mussan vers la moderna. Per la populaziun finlandaisa è il patos romantic da Sibelius daventà in impurtant factur d’identificaziun naziunala; e per ils cumponists finlandais pli giuvens è el stà ina sort surbab cun u cunter il qual els han definì lur agen operar. La generaziun giuvna da musicists classics vegn scolada a l’Academia da Sibelius che furma la suletta scola auta da musica dal pajais. Cun bundant 30 orchesters sinfonics dispona la Finlanda d’ina spessezza surprendenta d’orchesters.

Strusch enconuschent a nivel internaziunal è il schlagher finlandais ch’è daventà ordvart popular a partir da l’entschatta dal 20avel tschientaner. In’atgnadad furma il tango finlandais ch’ha surtut gì gronds success ils onns 1940 e 1950 cun il ‹retg dal tango› Olavi Virta. En spezial la cumposiziun dad Unto Mononen ‹Satumaa› (‹pajais da las paraulas›) represchenta la melanconia finlandaisa. Schlager, tango e humppa vegnan sunads tradiziunalmain en ils numerus pavigliuns da saut situads ordaifer las citads a la riva dals lais. 

Entaifer la musica da rock e pop è surtut il metal ordvart popular. Enconuschentas bands èn Children of Bodom, HIM, The Rasmus, Sunrise Avenue e Nightwish. Il 2006 ha la band da hardrock Lordi gudagnà l’Eurovision Song Contest, e quai per l’emprima giada dapi che la Finlanda sa participescha (1961). Cun ses costums da monsters represchenta questa band ina tscherta scurilitad ch’è tipica per bleras bands finlandaisas. In tal exempel furman er ils Leningrad Cowboys ch’èn enconuschents per lur frisuras e chalzers imposants sco er per lur interpretaziuns particularas d’enconuschents songs da rock e pop.

Suenter cumenzaments plitost modests en rom da l’art sacral medieval, è pir sa sviluppà en il 19avel tschientaner in art finlandais per propi. A l’entschatta da quest svilup èn artists sco Robert Wilhelm Ekman, ils frars Magnus, Wilhelm e Ferdinand von Wright, Werner Holmberg u Fanny Churberg anc stads sut influenza tudestga. Cun las ovras da Carl Eneas Sjöstrands e Walter Runebergs è er sa furmada da quel temp ina sculptura finlandaisa.

Il temp tranter il 1880 ed il 1910 vala alura sco epoca dad aur da l’art finlandais. Artists sco Albert Edelfelt, Akseli Gallen-Kallela, Eero Järnefelt, Pekka Halonen e Helene Schjerfbeck u il sculptur Ville Vallgren han uss surtut laschà s’inspirar da Paris ed èn er daventads enconuschents ordaifer il pajais. Pervi da la schientscha naziunala finlandaisa ch’era londervi da sa furmar ed en vista a las emprovas da russificaziun da vart dals zars russ è l’art s’orientà da quel temp a temas naziunals. La fascinaziun per il Kalevala e la Carelia sco lieu d’origin da quel è sa manifestada en in moviment che vegn numnà carelianissem. Surtut las ovras dad Akseli Gallen-Kallela han influenzà fin oz l’imaginaziun visuala dal Kalevala ed han fatg dad el il pli enconuschent artist finlandais insumma. S’orientava el a l’entschatta anc al realissem, è el sa deditgà pli tard adina pli ferm al simbolissem, al qual sa laschan er attribuir Magnus Enckell e Hugo Simberg.

Durant il 20avel tschientaner han ils differents stils da la moderna dominà entaifer l’art finlandais. Ils onns 1920 e 1930 è Wäinö Aaltonens sa sviluppà cun sias sculpturas monumentalas al pli impurtant sculptur dal pajais. Ils onns 1960 è il stil convenziunal entaifer la plastica vegnì stgatschà da plasticas abstractas sco per exempel il Monument da Sibelius dad Eila Hiltunen. A medem temp ha gì lieu entaifer la pictura ina vieuta radicala en furma da l’art informal.

Il design finlandais giauda in bun renum internaziunal grazia als success dal funcziunalist Alvar Aaltos en ils onns 1930 e da Tapio Wirkkala, Timo Sarpaneva e Kaj Franck en ils onns 1950. Enconuschentas marcas da design finlandaisas èn il producent da ceramica Arabia, la fabrica da vaider Iittala, la firma da mobiglias Artek ed il producent da textilas Marimekko.

La pli impurtanta collecziun d’art dal pajais furma la Galaria naziunala finlandaisa. Quella è vegnida iniziada vers la mesadad dal 19avel tschientaner tras la societad d’art finlandaisa e consista oz da quatter museums situads en la chapitala Helsinki: l’Ateneum, il museum Kiasma per art contemporan, il Museum Sinebrychoff e l’Archiv central per art figurativ.

Tar ils pli vegls edifizis ch’èn sa mantegnids en la Finlanda sa tracti da baselgias da crap e da chastels medievals. Il pli vegl edifizi profan è il chastè Turku che deriva dal 13avel tschientaner tardiv. Las 73 baselgias da crap medievalas ch’èn sa mantegnidas dateschan dal 14avel fin il 16avel tschientaner; ellas èn quasi tuttas vegnidas erigidas da term (pia facticamain da craps erratics che derivan dal temp da glatsch), èn plitost pitschnas, han nagin clutger e disponan sin il pli d’ina modesta ornamentica da quadrels. Sulettamain il Dom da Turku cuntanscha las proporziuns da las catedralas da l’Europa Centrala. Chasas d’abitar ed edifizis funcziunals èn da vegl ennà vegnids erigids plitost en lain, surtut en furma da construcziuns cun laina radunda. Pli gronds quartiers da chasas da lain pon ins contemplar fin oz en las citads veglias da Rauma, Porvoo e Naantali. En il 17avel e 18avel tschientaner han ins er cumenzà ad eriger edifizis sacrals en furma da construcziuns en lain. Sco exempel tipic per questa tradiziun architectonica è la baselgia veglia da Petäjävesi (1765) vegnida recepida en la glista dal Patrimoni cultural mundial da l’Unesco.

Suenter che la Finlanda è vegnida sut il domini russ, è la chapitala dal nov principadi vegnida transferida il 1812 a Helsinki. Questa citad era stada fin qua senza pli gronda impurtanza; ussa però è ella vegnida transfurmada sut l’egida da l’architect tudestg Carl Ludwig Engel en ina chapitala represchentativa en il stil dal classicissem. Menziun speziala merita surtut l’ensemble d’edifizis enturn la Plazza dal senat cun il Dom. Er en ulteriuras citads dal pajais èn vegnids construids edifizis en il stil classicistic.

Vers la fin dal 19avel tschientaner è l’architectura stada segnada d’influenzas da la neogotica e da la neorenaschientscha. Da pli lunga durada è percunter stada la romantica naziunala dal temp enturn il 1900 cun sias influenzas dal jugendstil. Exempels per l’architectura da la romantica naziunala furman las chasas d’abitar en ils quartiers da Helsinki Katajanokka ed Eira sco er la staziun principala da Helsinki (1919) ch’è vegnida projectada dad Eliel Saarinen. Ils onns suenter che la Finlanda ha cuntanschì l’independenza statala èn stads segnads da l’uschenumnà classicissem nordic che sa chapiva sco cuntramoviment al jugendstil. In exempel marcant per quest’architectura dals onns 1920 furma l’edifizi dal parlament a Helsinki. Durant ils onns 1930 è alura sa fatg valair in funcziunalissem, dal qual Alvar Aalto dueva daventar il pli impurtant represchentant.

Sco il pli enconuschent reschissur e producent dal temp dal film mit vala Erkki Karu (1887–1935). La pli gronda derasaziun ha il film finlandais cuntanschì tranter l’introducziun dal film sonor ils onns 1930 e la vasta derasaziun da la televisiun a partir dals onns 1950. Da quest temp ha mintga film finlandais cuntanschì radund 10 % da la populaziun. Sco reacziun sin la cifra d’auditurs tschessanta è vegnida endrizzada la fin dals onns 1950 la fundaziun da film naziunala. Quella sustegna oz la gronda part dals radund diesch films da kino che vegnan producids mintg’onn en la Finlanda.

A l’entschatta dals onns 1980 è cumparida ina nova generaziun da cineasts, dals quals ils frars Aki e Mika Kaurismäki èn ils pli enconuschents. Surtut Aki Kaurismäki è avanzà a nivel internaziunal ad in reschissur da cult. Ses film ‹Leningrad Cowboys Go America› (1989) è daventà in dals pli enconuschents films finlandais insumma e ‹Mies vailla menneisyyttä› (tudestg: ‹Der Mann ohne Vergangenheit›, 2002) ha gudagnà a Cannes il Grond premi da la giuria ed è stà nominà per l’Oscar sco meglier film da lingua estra. Acturs finlandais ch’èn vegnids onurads cun distincziuns internaziunalas èn Matti Pellonpää (1951–1995) e Kati Outinen ch’han omadus fatg part da la distribuziun da las rollas usitada en ils films da Kaurismäki. A l’entschatta dals onns 1990 èsi reussì a Renny Harlin da sa far valair sco emprim reschissur finlandais a Hollywood.

En la Finlanda vegn surdà dapi il 1944 mintg’onn il premi naziunal da film. Ultra da quai han lieu dus festivals da film internaziunals: dapi il 1970 il Tampere International Short Film Festival e dapi il 1986 il Midnight Sun Film Festival ch’ils frars Kaurismäki han creà sco concurrenza da cuntrast al glamour dal Festival da film a Cannes; quest ultim ha lieu a Sodankylä ch’è situà prest 100 kilometers al nord dal circul polar.

Istoricamain è la cuschina finlandaisa sa sviluppada or d’ina societad purila e vaira povra; ella sa preschenta damai sco cuschina dal pievel plitost simpla. En il vest dal pajais èn sa fatgas valair cun il temp influenzas nà da la Svezia, entant che la cuschina da l’ost è segnada pli ferm da la Russia. Sco ulteriura differenza da las cuschinas regiunalas prevalan en il vest tratgas cotgas, entant che l’ost preferescha tratgas fatgas en furnel. En la cuschina moderna, ch’è pli u main internaziunalisada, na giogan questas differenzas praticamain nagina rolla pli.

Sper bov e portg vegn er consumada – surtut en regiuns ruralas – charn-elan e charn-ren. Ils lais e flums furneschan ina gronda variaziun da peschs. Agiuntas tipicas èn tartuffels ed il paun-seghel tradiziunal. Ultra da quai porscha la natira dal pajais ina vasta paletta da bulieus e coclas.

Tratgas tradiziunalas èn per exempel "leipäjuusto" (‹chaschiel-paun›) u en la Finlanda da l’ost "kalakukko", pesch cuschinà en paun. Da Pasca vegn servì "mämmi", in puding da malt, e da Nadal divers scuflads ("laatikko"). Sco en Svezia èsi er usit en Finlanda da servir la gievgia schuppa d’arveglia e silsuenter omlettas. 

Il di da la festa naziunala è ils 6 da december, la data da la decleraziun d’independenza l’onn 1917. Quest di d’independenza è collià cun rituals patriotics sco per exempel la visita da fossas da guerra. Il retschaviment d’onuraris e prominents en il palais dal president vegn emess a la televisiun e cuntanscha mintgamai la pli auta quota d’aspectaturs da l’entir onn.

Sco en auters pajais cristians valan er en la Finlanda Nadal e Pasca sco dis da festa centrals. Son Niclà, che porta la notg dals 24 da december ils regals, abitescha tenor la cretta populara sper la muntogna Korvatunturi situada en la Laponia. Da Pasca van ils uffants vestgids sco strias da chasa tar chasa e rimnan, munids cun roms da saleschs, dultscharias. En questa tradiziun relativamain giuvna èn da chattar elements tant da tradiziuns russas sco era svedaisas.

L’emprim da matg vegn festivà sco di da la lavur, ma er sco di dals students. La sonda tranter ils 20 e 26 da zercladur, cura ch’i na vegn praticamain betg stgir en la Finlanda, ha lieu la festa da mesastad. Cumbain ch’il num finlandais per la festa, "juhannus", sa referescha a son Gion Battista, èn ils rituals da la festa per gronda part d’origin pajaun.

Independentamain dals dis da festa cumandads datti ultra da quai dis commemorativs, uschenumnads ‹dis da bandieras›, durant ils quals la gronda part da las chasas èn ornadas cun bandieras finlandaisas. Igl èn quai per exempel il di da la cultura finlandaisa (28 da favrer), il di da la lingua finlandaisa (9 d’avrigl), il di dal finlandissem (12 da matg), ma er il di dal svedissem (6 da november).

La Finlanda tutga tar las societads d’infurmaziun las pli avanzadas en tut il mund. Tenor il ‹Press Freedom Index›, ina glista che vegn edida da l’organisaziun independenta Reporters senza cunfins, sa chatta la Finlanda regularmain sin las emprimas plazzas. 

Sco en auters pajais ha er lieu en la Finlanda ina deregulaziun dal martgà ed ina concentraziun da las medias stampadas. Malgrà quai cumparan bundant 150 gasettas dal di e var 150 ulteriuras gasettas en ina ediziun totala da 3,3 milliuns exemplars, quai ch’è la pli auta quota per abitant da tut ils pajais da l’Uniun europeica.

Radio e televisiun vegnan dominads da l’emettur da dretg public Yleisradio (curt YLE) ch’appartegna al stadi. Si’entira purschida vegn finanziada sur taxas ed è libra da reclamas. Il program da televisiun sa cumpona da TVI e TV2 sco er da YLE24 (novitads) YLE Teema (furmaziun) e dal program cumplain en lingua svedaisa YLE FST5. Daspera existan singuls emetturs da radio e da televisiun privats da dimensiun pli pitschna.

La Finlanda vala sco pajais da sportists passiunads, e quai tant areguard il sport da massa sco er areguard l’interess dals aspectaturs per il sport d’elita. Radund 1,1 milliun Finlandais (pia bundant in tschintgavel da la populaziun) èn commembers d’uniuns da sport. Occurrenzas da sport popularas cuntanschan a la televisiun finlandaisa regularmain cifras d’aspectaturs da fin a 1,4 milliuns.
D’avair success tar concurrenzas sportivas fa part tar ils Finlandais da l’identitad naziunala. Sportists ch’han gì success vegnan resguardads sco eroxs naziunals. Surtut durant ils onns 1920 han Finlandais pudì brigliar en l’atletica leva. A chaschun dals gieus olimpics l’onn 1924 a Paris ha la Finlanda schizunt cuntanschì il segund grond dumber da medaglias da tut las naziuns. Paavo Nurmi, il ‹Finlandais sgulant›, ha gudagnà nov medaglias d’aur ed è uschia in dals atlets cun il pli grond success en l’entira istorgia dals gieus olimpics. Dad el vegn ditg ch’el haja «currì la Finlanda sin la charta mundiala» – quai che mussa quant impurtants che success en il sport eran per la giuvna naziun. Fin oz han surtut ils bittalantschas pudì sa mantegnair a la testa da l’elita mundiala, sco per exempel Tero Pitkämäki ch’è daventà campiun mundial il 2007. Da vegl ennà exista ina rivalitad sportiva surtut cun il stadi vischin Svezia; tranter ils dus pajais vegn manà tras mintg’onn ina cumpetiziun sportiva.

In impurtant term en l’istorgia dal sport finlandais han furmà il 1952 ils gieus olimpics da stad a Helsinki. Quels eran gia stads planisads per il 1940, ma han stuì vegnir spustads pervi da l’erupziun da la guerra. Uschia ha quest eveniment internaziunal purschì al pitschen pajais, ch’era gist londervi da sa revegnir da las consequenzas da guerra, la chaschun da sa preschentar al mund. Il sport vegn savens er resguardà sco persunificaziun da l’uschenumnada virtid naziunala finlandaisa "sisu" (‹perseveranza›). In exempel che vegn gugent menziunà è il currider Lasse Virén ch’ha gudagnà quatter giadas aur a l’olimpiada: a chaschun dals gieus olimpics dal 1972 a Minca ha el, malgrà ch’el è cupitgà, gudagnà la medaglia d’aur sur 10 000 meters en nov record mundial. Tant pli schoccant è lura era stà il scandal a chaschun dal campiunadi mundial da ski nordic a Lahti il 2001, cura ch’igl è sa mussà ch’ils curriders da passlung finlandais avevan prendì sistematicamain doping.

Sper l’atletica leva han surtut las differentas disciplinas da sport d’enviern ina lunga tradiziun. Ils curriders da passlung Veikko Hakulinen, Eero Mäntyranta, Marja-Liisa Kirvesniemi e Mika Myllylä èn daventads campiun olimpic u mundial. A l’elita da sigl lung han appartegnì pli baud Janne Ahonen e Matti Hautamäki ed en il temp pli nov Matti Nykänen e Toni Nieminen. En il biatlon ha Kaisa Mäkäräinen gudagnà sco emprima Finlandaisa il classament general dal cup mundial ed ultra da quai ina medaglia d’aur al campiunadi mundial dal 2011. 

Il sport da squadra il pli popular è hockey sin glatsch. Giugaders sco Teemu Selänne, Saku Koivu e Jere Lehtinen èn stars en la NHL. E la SM-liiga finlandaisa tutga tar las meglras ligas europeicas. Ils pli gronds success da la squadra naziunala da hockey sin glatsch èn stads ils titels da campiun mundial il 1995 e 2011. Sco sport naziunal finlandais vala pesäpallo, ina sort baseball finlandais ch’è quasi nunenconuschent a l’exteriur. Bler main impurtant ch’en auters pajais è percunter il ballape. A la squadra naziunala n’èsi anc mai reussì da sa qualifitgar per in campiunadi mundial u europeic.

Fitg popular è en la Finlanda il sport motorisà. Las cursas da furmla 1 cuntanschan regularmain autas quotas d’aspectaturs, e quai grazia a campiuns mundials sco Kimi Räikkönen e pli baud Mika Häkkinen e Keke Rosberg. La rallye vala schizunt en general sco domena finlandaisa: quasi la mesadad da tut ils campiuns mundials da fin qua derivan da la Finlanda.



</doc>
<doc id="5901" url="https://rm.wikipedia.org/wiki?curid=5901" title="Danemarc">
Danemarc

Il Reginavel dal Danemarc (danais "Kongeriget Danmark" []) è in stadi situà en l’Europa dal Nord. Ses territori cumpiglia radund 43 000 km² che giaschan tranter la Peninsla Scandinava e l’Europa Centrala. Las bundant 1500 inslas (72 abitadas sur onn) furman radund in terz da la surfatscha dal pajais.

Tar il Reginavel dal Danemarc tutgan er la Grönlanda e las Inslas Feroe. Questas duas regiuns possedan ina vasta autonomia, in’atgna bandiera ed atgnas linguas uffizialas. Cuntrari al territori principal dal Danemarc na fan ellas betg part da l’Uniun europeica.

Sulettamain en il sid posseda il Danemarc in cunfin cun in auter stadi, numnadamain cun la Germania. En il nord da la Germania (en la regiun Schleswig dal Sid ch’appartegneva pli baud al Danemarc) viva ina minoritad danaisa detg vasta. Da l’autra vart dal cunfin, en il Schleswig dal Nord, viva percunter ina minoritad tudestga, damai che quest territori appartegneva temporarmain a la Germania.

Senza resguardar la Grönlanda e las Inslas Feroe cumpiglia il Danemarc ina surfatscha da 43 094 km². Il pajais è pia in zic pli grond che la Svizra. Dal nord al sid mesira il territori 368 km, dal vest a l’ost 452 km.

Pervi da las bleras inslas e las splagias enchavadas mesira la costa dal stadi plitost pitschen en tut 7314 km. Il sulet cunfin terrester giascha en il sid (Germania) ed ha ina lunghezza da 67 km. En pli cunfinescha il Danemarc cun la Mar dal Nord, il Skagerrak, il Kattegat e la Mar da l’Ost.

La part settentriunala da la Peninsla da Jutland (danais: "Jylland", tudestg: "Jütland") furma la regiun da passadi tranter l’Europa Centrala e la Scandinavia. Cumbain che la cumpart da la terra franca munta a radund 30 000 km², resentan ils abitants lur stadi sco reginavel dad inslas. La pli grond’insla è il Sjælland (‹pajais dals lais›) cun 7031 km². En l’ost da l’insla sa chatta Copenhagen, la chapitala dal Danemarc. La segund gronda insla è Vendsyssel-Thy, er numnà Jutland dal Nord, cun 4685 km². Questa part dal Jutland è pir daventada in’insla tras il grond stemprà dal 1825 e vegn recepida en la populaziun enfin oz sco terra franca. Tranter il Sjælland e l’insla Fionia (u Funen, danais: "Fyn") giascha il Belt Grond; tranter l’insla Fionia ed il Jutland il Belt Pitschen. La terza via maritima en la regiun è l’Öresund ch’è situà tranter il Sjælland ed il sid da la Svezia.

La cuntrada dal Danemarc è vegnida furmada essenzialmain da las epocas da glatsch dal pleistocen. Entant ch’ils glatschers dals temps fraids Elster e Saale tanschevan lunsch sur il Danemarc or, laschond enavos material da morena da basa, è il glatsch dal temp fraid Weichsel (avant 20 000 onns) s’extendì be enfin entamez il pajais dad oz. Questa surglatschada parziala è vesaivla enfin oz e sparta il Danemarc en las duas parts caracteristicas dal Jutland da l’Ost e dal Vest. Entant ch’il vest è fitg planiv (e d’in material main fritgaivel), domineschan collinas e morenas il maletg da la cuntrada vers l’ost. Là è er situà il punct il pli aut dal pajais, il Møllehøj cun 170 m s.m. La cuntrada caracteristica cun sia variaziun tranter planira e collinas s’extenda er sur las numerusas inslas dal Danemarc.

La costa da la Mar dal Nord e da las inslas situadas davantvart ha conturas relativamain gulivas ed è main adattada per sbartgar u bajegiar ports che quella da la Mar da l’Ost. Uschia è il port d’Esbjerg, construì en il 19avel tschientaner, il sulet port da muntada en il vest dal pajais. La costa da la Mar da l’Ost è percunter ritga da furmas e conturas e cumpiglia numerus fiords che tanschan lunsch viaden en il pajais. Qua sa chattan citads da port che furman ils pli vegls lieus da colonisaziun dal Danemarc insumma. Il Limfjord, situà en il nord dal pajais, n’è nagin fiord en il vair senn dal pled, mabain in bratsch da la mar che taglia il Jutland quasi cumplettamain dal vest a l’ost.

Il Danemarc giascha en ina situaziun exponida tranter la Mar dal Nord e la Mar da l’Ost. Tuttina èn las precipitaziuns, en cumparegliaziun cun l’Europa Centrala, detg moderadas en il vest dal pajais (700 enfin 800 mm) e schizunt bassas en l’ost dal pajais (500 enfin 600 mm). Il medem vala per las temperaturas: il zercladur munta la temperatura media a 16 °C a la Mar dal Nord ed a 18 °C en l’ost dal pajais. Durant il di muntan las temperaturas per regla schizunt sur 20 °C. Er durant l’enviern èn las temperaturas pli modestas che quai ch’ins pudess pensar. Per regla sa movan ellas enturn il punct da schelira e quai grazia al Current dal Golf respectivamain al Current da l’Atlantic dal Nord che transporta chalira vers nord. La temperatura da la mar variescha tranter 3 °C l’enviern e 17 °C durant ils mais da stad.

La societad danaisa è urbanisada fermamain. Varga 86 % da la populaziun viva en citads. A Copenhagen vivan 509 861 abitants (situaziun dal 2008), en la regiun gronda da Copenhagen 1 401 883 persunas. Cun quai furma il Sjælland la regiun la pli populada dal Danemarc; radund 40 % da la populaziun dal pajais vivan sin quest’insla. Ulteriuras citads d’impurtanza èn Aarhus cun 228 123 abitants en l’ost dal Jutland; Odense cun 158 453 abitants en la provinza Funen ed Aalborg cun 121 610 abitants en il nord dal pajais. Sin la tschintgavla plazza (71 129 abitants) suonda Esbjerg en il vest dal Jutland cun il pli impurtant port situà a la Mar dal Nord.

La populaziun dal Danemarc è fitg omogena. Varga 90 % da la populaziun è d’origin danais. Minoritads pli grondas furman commembers d’auters pievels scandinavs, plinavant Tircs e la minoritad tudestga. La gronda part dals Tudestgs viva en vischinanza dal cunfin da la Germania. En la regiun Schleswig dal Nord munta lur cumpart a 6–10 %. L’onn 1955 han il Danemarc e la Germania reglà la dumonda da las duas minoritads cun statuir privilegis politics ed ina promoziun specifica da lingua e cultura tudestga respectivamain danaisa en scola.

La lingua uffiziala dal Danemarc è il danais. En il Schleswig dal Nord è er il tudestg renconuschì sco lingua da minoritad. En singulas parts dal pajais èn plinavant derasads dialects sco Sønderjysk e Bornholmsk. Sin las Inslas Feroe ed en Grönlanda furman sper il danais il feroais respectivamain il grönlandais linguas uffizialas. Il danais tutga ensemen cun l’islandais, il feroais, il norvegiais ed il svedais tar il rom nordgermanic da las linguas indogermanas.

Durant il temp dals Vikings sa differenziavan ils dialects scandinavs mo pauc in da l’auter. Las pli veglias perditgas furman las inscripziuns en runas dal terz tschientaner ch’ins ha chattà dal Jutland enfin en la Svezia dal Sid. Pir a partir dal 12avel tschientaner sa lascha distinguer ina separaziun evidenta dal danais. La caracteristica fonetica la pli marcanta èn silbas accentuadas en furma da suns stuschads: cun serrar curtamain ils levs vocals vegn il current da l’aria e tras quai il sun interrut per in batterdegl. En cumparegliaziun cun nossa scripziun enconuscha l’alfabet danais trais bustabs supplementars: ä ed ö vegnan scrits æ respectivamain ø; vitiers vegn il bustab å ch’ins scriveva enfin l’onn 1948 aa.

Il stgazi da pleds dal danais cumpiglia blers emprests dal bass tudestg medieval. Quai era da lez temp la lingua franca dal Nord e da la Hansa, per part schizunt la lingua dals retgs danais e da la curt ed er la lingua da cumond en l’armada danaisa. Oz furma l’englais la lingua estra la pli impurtanta en il pajais; ma er il tudestg ed il franzos èn pulitamain preschents. Uschia emprendan per exempel 90 % dals scolars almain durant in tschert temp il tudestg sco segunda lingua estra.

Sco en ils ulteriurs pajais scandinavs prevala er en il Danemarc il protestantissem. Radund 81 % (situaziun dal 2010) appartegnan a la baselgia evangelic-luterana. En il temp da la refurmaziun eran questas "Folkekirken" sa sviluppadas dals uvestgieus catolics, cun mantegnair ina buna part da las tradiziuns e ceremonias da pli baud. Sco en la Norvegia, l’Islanda ed en il Liechtenstein na datti en il Danemarc nagina separaziun instituziunala tranter baselgia e stadi.

Il pievel danais duai esser arrivà en il 6avel tschientaner nà da la regiun Scania (situada en il sid da la Svezia) a Jutland e sin las inslas occidentalas da la Mar da l’Ost. Là han ils Danais remplazza auters pievels germans ch’avevan per part gia colonisà la regiun. En il decurs dal 10avel tschientaner ha Gorm il Vegl († 950) unì ils singuls reginavels sut ses domini. Ses figl Harald I è sa convertì al cristianissem enturn l’onn 960. Enfin la mort da Knut il Grond han ils retgs danais pudì conquistar ina gronda part da las Inslas Britannicas, da la Norvegia e dal Schleswig che furmava dal 975 al 1026 in contadi francon. Enfin lunsch viaden en il 11avel tschientaner èn Danais, Svedais, Norvegiais ed auters pievels dal nord vegnids numnads Vikings. Ils Vikings han martgadà e fundà colonias en vastas parts da l’Europa; els avevan dentant er in nausch num pervi da sblundregiadas e sco guerriers orribels.

Suenter ina curta fasa main activa ha Waldemar I cuntinuà cun las conquistas. Quellas han cumpiglià grondas parts da las regiuns situadas al sid da la Mar da l’Ost e l’onn 1219 schizunt il nord da l’Estonia. L’onn 1227 han ils Tudestgs dentant battì il Danemarc en la Battaglia sper Bornhöved e vendì l’onn 1370 l’Estonia a l’Urden Teutonic. L’onn 1370 ha il Danemarc plinavant stuì renconuscher la predominanza da la Hansa en il territori da la Mar da l’Ost. Perquai han ils regents danais drizzà lur egliada vers nord: L’onn 1397 èn il Danemarc, la Norvegia, l’Islanda, la Svezia e la Finlanda s’unids en l’Uniun da Kalmar che steva sut l’egida dal Danemarc. Questa colliaziun ha existì enfin che la Svezia ha fatg valair si’independenza l’onn 1523.

Ils proxims tschientaners ha il conflict cun la Svezia per l’egemonia en Scandinavia ed en la regiun baltica dominà la politica danaisa. Las regiuns Scania, Blekinge e Halland furmavan il lieu d’origin dals Danais ed èn crudadas pir l’onn 1658 a la Svezia. La vita spiertala da quel temp vegniva dominada da la refurmaziun, la quala Christian III aveva introducì l’onn 1536. En il 17avel tschientaner ha Frederick III remplazzà il reginavel d’elecziun tras ina monarchia ereditara. Ed ils ministers Johann Hartwig Ernst da Bernstorff, Johann Friedrich Struensee ed Andreas Peter da Bernstorff han modernisà il pajais tranter il 1751 ed il 1797 tenor ils princips da l’illuminissem. Da muntada è stada en spezial la liberaziun dals purs l’onn 1788.

Durant il temp napoleonic ha il Danemarc l’emprim occupà ina posiziun neutrala. Suenter la Segunda battaglia navala da Copenhagen (1807) ha il pajais cumenzà a cooperar cun la Frantscha. La sconfitta da Napoleun l’onn 1814 ha muntà la sperdita dal Helgoland a la Gronda Britannia e da la Norvegia a la Svezia. Sper il territori principal cumpigliava il Danemarc uss anc la Grönlanda, las Inslas Feroe, l’India dal Vest danaisa (enfin 1917) e l’Islanda (enfin 1918).

Il moviment naziunal danais ed ils liberals èn sa fatgs valair a partir dals onns 1830. Sut influenza da las revoluziuns europeicas dal 1848 è il Danemarc daventà l’onn 1849 ina monarchia constituziunala sut l’egida dals dad Oldenburg ed ha survegnì si’emprima constituziun. In’impurtanta rolla giugava da quel temp il teolog, pedagog, poet e politicher Nikolai Frederik Severin Grundtvig. Durant il temp da l’absolutissem aveva il retg occupà il presidi da la dretgira suprema dal pajais. Suenter il 1849 èn vegnidas endrizzadas dretgiras independentas. Formalmain vegnan ils derschaders dentant elegids enfin oz dal retg.
Las ideas da la Revoluziun franzosa avevan er sveglià en il Danemarc il patratg naziunalistic ed engrevgià la convivenza tranter Danais e Tudestgs che concurrenzavan en il sid dal Jutland per il possess dal Ducadi da Schleswig. En la Guerra tudestg-danaisa ha il Danemarc pers il 1864 ils territoris da Schleswig e Holstein ch’appartegnan dapi l’onn 1871 al Reich tudestg. Questa sconfitta ha muntà in tagl marcant en il svilup da l’identitad naziunala dal Danemarc. Dasper il monument naziunal vegn regurdà fin oz mintg’onn ils 18 d’avrigl a l’assagl decisiv da las fortificaziuns da Düppel. En sia politica da l’exteriur ha il Danemarc proseguì sinaquai ina neutralitad consequenta per betg provocar ses vischin tudestg. Questa politica ha cuntinuà enfin lunsch viaden en il 20avel tschientaner e quai a moda fitg rigurusa: Tar in’impurtanta votaziun dal Cussegl da la Societad da las naziuns l’onn 1935 cunter il rearmament da la Germania è sulettamain il Danemarc s’abstegnì da la vusch.

Er durant l’Emprima Guerra mundiala era il Danemarc sa cuntegnì a moda neutrala. L’onn 1920 ha gì lieu ina votaziun dal pievel en il Schleswig dal Nord e Central davart l’appartegnientscha statala. Il nord è sa decidì per il Danemarc, entant che la part centrala ed il sid appartegnan enfin oz a la Germania. Durant la Segunda Guerra mundiala ha la Germania violà la neutralitad danaisa ed occupà il pajais ils 9 d’avrigl 1940 senza fruntar sin pli gronda resistenza. L’onn 1943 èsi vegnì en in’ovra senza cumparegl al spendrament da 7000 enfin 8000 Gidieus danais ch’han pudì mitschar en Svezia. Da l’autra vart èn da menziunar las simpatias da blers Danais per il naziunalsocialissem ed ils radund 6000 umens ch’han battì ensemen cun ils Tudestgs enfin la fin da la guerra.

Suenter la liberaziun l’onn 1945 è il Danemarc daventà commember da fundaziun da l’Organisaziun da las Naziuns unidas, da la NATO, dal Cussegl da l’Europa e dal Cussegl dal Nord. A partir da l’onn 1960 è il Danemarc stà commember da l’Associaziun europeica da commerzi liber, ha dentant midà l’onn 1973 en la Communitad europeica. La votaziun dal pievel davart il Contract da Maastricht ch’ha transfurmà la Communitad europeica en l’Uniun europeica ha pir purtà in votum positiv tar la segunda emprova l’onn 1993. La votaziun davart l’adesiun a la zona da l’euro l’onn 2000 n’è betg reussida.

Ils 30 da settember 2005 ha la gasetta danaisa Jyllands-Posten publitgà ina seria da dudesch caricaturas che tematiseschan il profet e fundatur da l’islam Mohamed. Ils imams danais èn silsuenter ids en la publicitad cun ulteriuras caricaturas ch’ins als aveva tramess tiers, per part da cuntegn offendent ed obscen. Sinaquai hai dà en tut il mund protests d’organisaziuns muslimas ch’han chaschunà la mort a bundant 140 persunas. Quest schabetg ha manà ad ina vasta discussiun davart libertad da religiun, da pressa e d’opiniun.

Sco gia ditg è il Danemarc vegnì transfurmà suenter il 1848 en ina monarchia parlamentara. La refurma constituziunala la pli nova (1953) ha francà il princip parlamentar e permess ina dunna sco successura al tron. Actualmain è quai regina Margrethe II. Il retg u la regina èn formalmain il schef u la scheffa dal stadi, exequeschan dentant be funcziuns represchentativas.

Il parlament danais Folketing relascha las leschas ed elegia la regenza. Il parlament sa cumpona da 179 represchentants, dals quals mintgamai dus derivan da la Grönlanda e da las Inslas Feroe. In terz dals represchentants po pretender ch’ina lescha relaschada vegnia suttamessa a la votaziun dal pievel.

La divisiun administrativa dal Danemarc è sa midada pliras giadas en il decurs da l’istorgia. Gia il 1970 han ins reducì il dumber dals uschenumnads uffizis da 23 sin 14 e las communas da 1098 sin 277. Dapi l’emprim da schaner 2007 datti schizunt be pli tschintg regiuns cun in total da 98 communas (ils uffizis han ins abolì):
La Grönlanda e las Inslas Feroe furman territoris externs cun ina vasta autonomia entaifer il Reginavel dal Danemarc (dapi il 1979 respectivamain il 1948). Omadus territoris na tutgan betg tar l’Uniun europeica.

‹L’andina trida› u ‹Ils novs vestgids dal retg› èn be duas da las numerusas paraulas che derivan da la plima da l’autur danais Hans Christian Andersen (1805–1875). Ses relasch furma ina da las contribuziuns danaisas las pli impurtantas a la litteratura mundiala. Er l’enconuschenta sculptura ‹La pitschna nixa› al port da Copenhagen regorda ad ina paraula dad Andersen.

Da renum mundial è plinavant il teolog, filosof e scriptur Søren Kierkegaard (1813–1855) che vala sco precursur da l’existenzialissem. L’existenza e la tema furman noziuns centralas da si’ovra che tschertga respostas sin las dumondas fundamentalas da la vita. Kierkegaard ha influenzà a moda decisiva auturs sco Jean-Paul Sartre ed Albert Camus.

Entaifer la cinematografia da la fin dal 20avel tschientaner ha il danais Lars von Trier sa fatg in renum mundial, en spezial cun ses film "Breaking the Waves" (1996). Per discussiuns animadas ha von Trier procurà cun ses program estetic ‹Dogma 95›, drizzà cunter il film commerzial.

En il Danemarc pon ins admirar trais monuments ch’appartegnan al Patrimoni cultural mundial da l’Unesco: il Dom da Roskilde, il Chastè Kronborg a Helsingør ed ils Craps da runas da Jelling.




La contribuziun culinarica la pli enconuschenta dal Danemarc furma il "smørrebrød". In "smørrebrød" n’è nagut auter ch’ina fletta-paun cun in zic paintg e las pli diversas garnituras sco pesch, chaschiel, liongia, charn, ovs e sosas en da tuttas variaziuns.



</doc>
<doc id="5903" url="https://rm.wikipedia.org/wiki?curid=5903" title="Islanda">
Islanda

L’Islanda (per part er Republica da l’Islanda, il num uffizial è però Islanda) è cun radund 103 000 km² (terra franca 100 250 km², surfatscha da l’aua 2750 km², cun zona da pestga 758 000 km²) il segund grond stadi insular da l’Europa (suenter il Reginavel Unì). L’insla principala furma la quart gronda insla vulcanica dal mund e sa chatta gist sut il circul polar arctic. L’Islanda è stada in dals commembers fundaturs da la NATO; sco in dals paucs stadis da l’Europa dal Vest n’è l’Islanda betg commembra da l’Uniun europeica.

L’Islanda è situada en il sidost da la Grönlanda. En il nordost sa chatta l’insla Jan Mayen, en l’ost la Norvegia, en il sidost las Inslas Feroe, la Gronda Britannia e l’Irlanda.

Tranter la Grönlanda e l’Islanda maina la Via dal Danemarc. En il nord giascha la Mar da Grönlanda ed en l’ost la Mar dal Nord che furman omaduas mars lateralas da l’Ocean Arctic. En il sid da l’Islanda cumenza l’Atlantic dal Nord.

La surfatscha da l’Islanda cumpiglia 103 125 km², da quai èn 100 329 km² terra franca e 2796 km² surfatscha da l’aua. Il pli lung flum dal pajais è la Þjórsá cun 230 km. La pli auta muntogna da l’insla furma il Hvannadalshnúkur cun 2110 m.

L’Islanda è situada sin la dorsala medio-atlantica e sa chatta uschia tant sin la platta nordamericana sco er sin la platta eurasiana. Ils cunfins da las duas plattas percurran l’insla a moda diagonala dal sidvest al nordost. Las duas plattas sa movan mintg’onn ca. 2 cm ina ord l’autra. Da l’intern da la terra vegn furnì suenter permanentamain magma, uschia che l’insla na dat betg dapart. Ils vulcans activs en l’Islanda vegnan attribuids a radund 30 sistems vulcanics.

Durant ils temps da glatsch era l’Islanda glazialisada quasi cumplettamain. Suenter ina perioda pli chauda è l’insla stada in temp bunamain senza glatsch, ma avant ca. 1000 onns hai puspè cumenzà a vegnir pli fraid. Oz cuvran ils glatschers puspè 11,1 % da la surfatscha da la terra. Il glatscher cun il pli grond volumen da l’entira Europa è il Vatnajökull. Ses glatsch ha ina grossezza da fin 1000 m.

La cuntrada è segnada da vulcanissem e da la ritgezza d’aua. I dat numerus vulcans ch’èn per part activs, blers flums, lais e cascadas. Il Dettifoss è la cascada la pli ritga d’energia da tut l’Europa (sch’ins quinta il volumen d’aua per secunda × l’autezza da crudada). L’auta planira islandaisa en il center da l’insla furma in desert periglazial ed è quasi cumplettamain nunabitada. La fatscha da l’insla è er segnada d’in grond dumber da glatschers.

La costa ha ina lunghezza da 4970 km. Questa vasta extensiun resulta surtut da la regiun dals fiords islandais, en la quala la riva è enchavada fermamain. Sper l’insla principala datti ina retscha dad inslas pli pitschnas. L’Islanda è en general pauc populada: sin 40 km² datti en media duas fin quatter chasas.

Il clima sa lascha caracterisar sco oceanic e frestg. En il sid porta il Current d’Irminger in pau chalur (5 °C), entant che las costas dal nordost e sidvest èn segnadas da la fradaglia dal Current da la Grönlanda. En las parts bassas al sid da l’insla muntan las precipitaziuns annualas a 2000 mm, entant ch’ellas creschan al Vatnajökull fin a 4000 mm per onn. Las pli bassas precipitaziuns insumma vegnan mesiradas sin l’auta planira al nord da l’insla (sut 600 mm).

Pervi dal Current dal Golf è il clima pli miaivel en l’Islanda ch’en autras regiuns situadas sin quest grad da ladezza. Ils envierns èn relativamain moderads e las stads plitost fraidas. Il pli chaud èsi en l’Islanda tranter mez zercladur e la fin d’avust/mez settember. En il decurs dals davos decennis èn las consequenzas dal stgaudament global sa mussadas en l’Islanda en furma d’in lev augment da las temperaturas medias. Quai ha manà ad ina retratga per part drastica da singulas lieungas da glatscher. Intgins glatschers pli pitschens, sco per exempel il glatscher Ok, èn svanids dal tuttafatg.

Las temperaturas dal di varieschan tranter 0 e 3 °C l’enviern e tranter 12 e 15 °C la stad. A l’intern dal pajais poi per part esser marcantamain pli fraid che per lung da las costas. En tschertas parts protegidas po la temperatura muntar la stad fin sur 20 °C. En il sid dal pajais datti relativamain darar naiv, in fatg ch’è d’attribuir al Current dal Golf. Las precipitaziuns las pli bassas vegnan mesiradas l’entschatta da la stad; las differenzas localas èn però fitg grondas. 

La zona da temp uffiziala en l’Islanda è UTC, pia il temp da Greenwich; quai cumbain ch’il pajais fiss d’attribuir geograficamain a las zonas da temp UTC−2 resp. UTC−1.

Per quel motiv va il sulegl durant ils mais da stad pir da rendì suenter mesanotg, uschia ch’igl è da vesair en il nord da l’insla in ‹sulegl da notg fauss›. In sulegl da notg per propi pon ins vesair sin l’insla Grímsey che sa chatta exactamain sin il circul polar arctic (66° 30'). 

L’Islanda n’enconuscha nagin’ura da stad.

Pervi dal clima arctic èn tant il reginavel da las plantas sco er quel dals animals bundant main multifars che per exempel en l’Europa Centrala u dal Sid. Tuttina porscha la natira ina vasta variaziun, la quala sa lascha observar il meglier en ils trais parcs naziunals dal pajais.

Avant la colonisaziun da l’insla tras l’uman vivevan qua be utschels, peschs, insects, focas e vulps polaras (ch’eran probablamain arrivadas sur la Mar dal Nord schelada). E mintgatant sa perdeva qua er in urs da glatsch ch’arrivava sin in glatschun nà da la Grönlanda. Cun l’uman èn vegnids ils animals da niz, surtut nursas e chavals, ma er mieurs e ratuns ch’èn sa derasads nà dals bastiments.

Cuntrari a las ulteriuras classas d’animals è il dumber d’utschels enorm grond. A l’intern dal pajais vivan per exempel il tursch cotschen, l’auca dal bec curt e l’urblauna, en las regiuns da costa nundumbraivels utschels da mar. Ils renumads spelms che vegnan populads d’utschels attiran mintg’onn observaturs d’utschels da tut il mund.

Dals animals importads tras l’uman n’han betg tuts purtà il niz economic giavischà. Il 1771 han ins manà 13 rens en l’Islanda cun la finamira d’als pudair chatschar u da profitar dad els en autra moda. Oz vivan radund 3000 animals selvadis en l’ost dal pajais, senza che quest animal avess però purtà il success avisà. Betg meglier èsi ì a l’entschatta dal 20avel tschientaner cun l’emprova d’allevar bovs-mustgat.

Dals animals da niz ch’èn sa cumprovads meritan en spezial menziun la nursa islandaisa ed il chaval islandais. Ils mais da stad vegnan las nursas surlaschadas fin oz a sasezzas. Entaifer zonas marcadas van ellas enturn libramain; surmuntan ellas dentant las saivs u ils impediments natirals (flums, deserts, culms) sche vegnan ellas mazzadas immediatamain per evitar la derasaziun da malsognas contagiusas. L’atun vegnan ils animals puspè tschiffads en rom da la stgargiada ("Réttir"). Per evitar in’eventuala surpasculaziun datti quotas fixas per tegnair nursas. 

Il chaval islandais è enconuschent sco ina da be paucas razzas da chavals che dumogna il tölt, in pass segir senza fasa da sigl. Il chaval è pia adina cun ina chomma per terra, quai ch’è cumadaivel per il chavaltgader e schanegia ses dies. Sco tut ils auters animals da niz vivents dastga il chaval islandais bain vegnir exportà, ma betg pli importà. Tras quai vul ins impedir che malsognas sa derasian e ch’in eventual genom ester disturbia l’allevament d’ina razza pura.

En ils flums a l’intern dal pajais vivan litgivas, salmuns ed autras spezias da peschs che migreschan per part per pliras emnas u schizunt per plirs mais en la mar. 

Bundant pli gronda è la varietad dals peschs che vivan en las mars situadas enturn l’insla. Damai che currents chauds e fraids fruntan qua in sin l’auter vivan en quest cirquit radund 270 spezias en gronda quantitad.

Ultra da quai vivan en las mars enturn l’Islanda las pli diversas balenas (balena blaua, balena cun goba, orca, balena gronda e.a.) ed er delfins. La summa totala da las balenas che vivan en la regiun da l’insla vegn stimada sin 230 000 exemplars. Per part vegn er lubida la chatscha sin balenas, quai ch’è però in tema che vegn discutà a moda cuntraversa.

La flora da l’Islanda enconuscha intginas spezias endemicas. Quai vala surtut per ils litgens e mistgels che cumparan en gronda varietad ed en ritgas colurs.

A l’entschatta dal temp da glatsch è la gronda part da las plantas ch’appartegnan a la zona temprada e subtropica svanida da l’insla (per exempel l’ischi u la planta gigantesca).

Las ulteriuras plantas èn s’adattadas al clima criv. Ins chatta per exempel diversas spezias da fendacrap e numerusas subspezias da las silenas. La silena d’ina flur è ina da las emprimas plantas ch’è buna da colonisar champs da lava; ella cumpara perquai stediamain en l’auta planira. En regiuns umidas èn da chattar numerusas umbelliferas; stimada vegn surtut l’angelica ch’ins dovra tradiziunalmain per preparar té u sco planta medicinala. Sin ils prads cultivads domineschan flurs-portg; en las regiuns muntagnardas creschan er intginas plantas ch’èn tipicas per las Alps.

Da las plantas ch’èn vegnidas importadas aposta dattan en spezial en egl las lupinas che flureschan il zercladur en lur tuns violets. Questas flurs èn vegnidas derasadas pir suenter la Segunda Guerra mundiala per stabilisar cun lur ragischs spessas ils terrens arschiglius ch’èn exposts als vents. Ellas gidan ad enritgir la terra cun oxigen e prevegnan a l’erosiun. Cun il medem intent èn vegnids semnads a las costas divers fains da dunas.

A visitaders da l’Europa Centrala dat plinavant en egl la mancanza da guauds. Dal temp che l’Islanda è vegnida colonisada sa preschentava la cuntrada autramain: radund 20 % da la surfatscha dal pajais eran surtratgs cun guauds. Veglias cronicas rapportan schizunt che l’insla saja cuverta cun guauds «da las costas fin en la muntogna». Sco quai che perscrutaziuns han purtà a la glisch, dominavan surtut guauds da badugns. Quels èn svanids successivamain tras runcadas (per gudagnar pastgiras, sco laina dad arder u per gudagnar charvun dad arder). Silsuenter èn las pastgiras vegnidas pasculadas intensivamain, uschia che scherms da plantas n’han betg pli pudì crescher. Gia suenter paucs tschientaners è l’insla stada quasi cumplettamain senza guaud. Be en paucs lieus isolads han pudì sa mantegnair pitschnas restanzas da guaud. La laina da diever è silsuenter vegnida importada per gronda part nà da la Norvegia. Oz percunter sa stent’ins da puspè replantar guauds; emprims success sa fan gia vesair.
Sper funtaunas chaudas e dutgs chauds sa derasa savens ina vegetaziun fitg ritga, premess che la cumposiziun dal terren laschia tiers quai. Aua stgaudada a moda natirala (tras geotermica) vegn er utilisada per mantegnair serras. Uschia creschan, pauc sut il circul polar arctic, schizunt bananas, ma er flurs da tagl u ivas.

Cuntrari als blers pajais dal vest, è la populaziun creschida en l’Islanda cuntinuadamain fin l’onn 2008. Il 2006 è vegnida surpassada la marca da 300 000 abitants. La crisa economica dal 2008 ha manà ad in pitschen regress, ma il 2012 èn puspè vegnids dumbradas 320 000 persunas.

La quota dad esters muntava tranter il 1950 ed il 1990 a radund 1,5 %, fin il 2003 è ella creschida sin 3,5 %. Las persunas da l’exteriur derivavan da quel temp surtut da la Pologna (18,2 %), dal Danemarc (8,6 %), da las Filippinas (6,0 %) e da la Germania (5,4 %).

Ils ultims onns èn stads segnads da la fugia da la champagna. Da quai èn surtut stadas pertutgadas regiuns allontanadas sco ils fiords dal vest, ils "snæfellsnes" u il nordost dal pajais. Ils migrants speravan da chattar meglras cundiziuns da viver e da gudogn en las citads, surtut a Reykjavík. Suenter la crisa economica dal 2008 para quest trend dentant da tschessar. 

Tar la baselgia naziunala da l’Islanda sa tracti d’ina cuminanza evangelic-luterana che vegn sustegnida e protegida dal stadi (art. 62 da la Constituziun). Betg main che 79,18 % da la populaziun appartegnan a la baselgia naziunala. Ils ulteriurs 20 % sa repartan sco suonda: diversas baselgias independentas (bundant 5 %), senza confessiun (3,25 %), catolics (3 %) sco er numerusas ulteriuras cuminanzas religiusas (cun mintgamai sut 1 %).

L’alfabet islandais enconuscha 32 bustabs dad "A" sur "Á" ed "Æ" fin al "Ö". Per cumparegliar: l’alfabet tudestg ha 30 bustabs, l’alfabet rumantsch (grischun) 23 (resp. 26 incl. "k", "w" ed "y").

Sin l’entira insla vegn discurrì islandais. L’islandais è de facto la lingua uffiziala dal pajais, er sche quai n’è mai vegnì fixà uffizialmain. La lingua è sa sviluppada dal nordic vegl. Fin oz èn ils Islandais buns da leger texts dals emprims tschientaners suenter la colonisaziun da l’insla, damai che l’islandais scrit n’è strusch sa midà sur varga 1100 onns. Ins attribuescha quest fenomen a la posiziun isolada da l’insla. L’expressiun orala da la lingua è però tuttavia sa transfurmada en il decurs dal temp.

Pervi dal purissem linguistic islandais vegnan pleds esters immediat remplazzads tras neologissems en l’atgna lingua. Questa tenuta rigida ha per consequenza ch’ins vesa savens tant il term islandais sco er la varianta estra en il linguatg spezial correspundent. En il temp da la globalisaziun daventi dentant adina pli grev da far valair quest purissem en tut las domenas.

En l’Islanda furma il prenum la part principala dal num propri; nums da famiglia èn percunter strusch derasads. Enstagl da quel portan ils Islandais il num dal bab, pli darar quel da la mamma, cun la finiziun ‹figlia› ("-dóttir") resp. ‹figl› ("-son"). In giuven Islandais ch’è il figl da Jón Einarsson e che survegn il prenum Ólafur ha pia num Ólafur Jónsson (figl dal Jón), sia sora Sigríður ha num Sigríður Jónsdóttir (figlia dal Jón).

Quests nums sa mantegnan er en cas da matrimoni. Entaifer las singulas famiglias vegnan savens dads vinavant ils medems prenums. Per evitar confusiuns survegnan blers uffants plirs prenums. Sch’insatgi sa preschenta cun «Jau hai num...», suonda per ordinari la dumonda «Figl/figlia da tgi?». Ina gronda part dals abitants da l’Islanda enconuscha l’atgna derivanza dapi il temp da la colonisaziun. 

En l’islandais è sa mantegnì in bustab da runas, il "Þ", e trais bustabs che derivan directamain dal latin: "Ð", "Æ" ed "Ö".

Entant che gia autras linguas germanas èn enconuschentas per lur vastas reglas morfologicas e da sintaxa, èn quellas anc bundant pli cumplexas en l’islandais. Probablamain deriva er quai da la posiziun isolada da l’insla sur tschientaners ch’ha conservà furmas linguisticas fitg veglias.

Sco scuvrider da l’Islanda vala il Viking svedais Gardar Svavarsson. Enturn il 870 ha el passentà l’enviern a Húsavík en l’Islanda dal Nord ed ha numnà l’insla tenor sai Garðarsholmur (Gardarsholm).

Il proxim scuvrider Flóki Vilgerðarson duai avair empruvà da chattar Garðarsholmur cun agid da trais corvs. Davart questa metoda da navigaziun in pau speziala relata il ‹Landnámabók›. Tenor questa ed autras funtaunas scrittas duai l’Islanda esser vegnida colonisada vers la fin dal 9avel ed a l’entschatta dal 10avel tschientaner tras emigrants derivants da la Norvegia e d’auters pajais scandinavs sco er tras colonisaturs celtics. 

Chats archeologics cumprovan però che la regiun era gia vegnida visitada pli baud. Sin las Vestmannaeyjar (verbalmain ‹las inslas dals umens occidentals›) èn vegnids a la glisch ils fundaments d’ina tipica chasa lunga norvegiaisa dal 7avel tschientaner.

En l’Europa Centrala stat il temp medieval sut l’ensaina dals differents reginavels che sa rivalisavan per la curuna imperiala. En l’Islanda è percunter gia sa sviluppada da l’entschatta ennà ina furma da la societad oligarchica. Suenter la democrazia greca da l’antica vala l’althing islandais, ensemen cun il løgting da las Inslas Feroe, sco in dals emprims sistems parlamentars en l’Europa. Tar l’althing sa tracti d’ina assamblea cun cumpetenzas tant legislativas sco er giudizialas che sa radunava mintg’onn a Þingvellir. L’organ da decisiun per propi furmava la Lögrétta, la radunanza dals goði. Da quels devi oriundamain 36, pli tard 39 e la finala èn anc vegnids vitiers ils uvestgs (a partir dal 1056). Tar las discussiuns e deliberaziuns ch’avevan lieu avant las decisiuns vegnivan ils goði sustegnids da mintgamai dus assistents. Ultra da quai eran els dependents dal sustegn da lur suita d’umens libers. La gronda part da la populaziun era dentant exclusa da quest ravugl (nunlibers e dunnas).

La furma da regnar dals goði era sa furmada en rom da la colonisaziun da l’insla tras 400 famiglias da capos norvegiais. Questa furma guvernamentala ha pudì sa mantegnair bunamain 300 onns; il 1262 è ella ida a fin cun la sutmissiun da l’Insla sut ils Norvegiais.

Tenor l’istoriografia populara ha Erik il Cotschen scuvert l’onn 982 la Grönlanda partind da l’Islanda. En realitad eran gia Snorri Sturluson e Snæbjörn Galti arrivads en la Grönlanda da l’Ost. Erik il Cotschen è percunter stà l’emprim ch’è navigà enturn la costa dal sid e ch’ha cuntanschì la costa dal vest da la Grönlanda. 

L’onn 1000 è l’Islandais Leif Eriksson sbartgà al nord da Terranova ed ha fundà là ina colonia (che n’è dentant betg stada da lunga durada). Gia in pèr onns pli baud aveva Bjarni Herjúlfsson scuvert il nov continent. El era ì a perder, aveva vis la costa da l’America, ma n’era betg sbartgà, mabain puspè returnà en la Grönlanda. Medemamain enturn l’onn 1000 han ils Islandais decis tras l’althing da sa convertir al cristianissem.

L’onn 1262 è l’Islanda vegnida sut domini norvegiais. Il 1380 è la Norvegia sezza vegnida suttamessa dals Danais. Entaifer l’Uniun da Kalmar ch’è sa constituida il 1380 èn l’Islanda e la Norvegia vegnids guvernads sut la curuna danaisa. 

L’onn 1552 è vegnida messa tras en l’Islanda la refurmaziun, e quai sin cumond dal retg danais Christian III.

Monopols da commerzi, l’emprim da vart da la Norvegia, pli tard da vart dal Danemarc, han bloccà sur lung temp il svilup da l’Islanda. La Pasch da Kiel dals 14 da schaner 1814 ha anc sigillà ina giada la predominanza danaisa. La Norvegia sezza è vegnida attribuida a la Svezia, ha dentant pudì sa metter sin via vers l’independenza. L’onn 1874 ha l’Islanda festivà il millennari da sia colonisaziun. En quest connex èn ins s’orientads da nov a las veglias tradiziuns ed ha laschà reviver l’althing. A medem temp èsi reussì da rumper tras las restricziuns da commerzi e da metter en vigur ina nova constituziun. Il 1904 ha il Danemarc alura concedì als Islandais l’autonomia giavischada e dapi il prim da december 1918 furma l’Islanda in stadi suveran. Enfin la fundaziun da la republica ils 17 da zercladur 1944 è il retg danais Christian X però restà il schef da stadi islandais.

Il 1911 è vegnida fundada l’Universitad da l’Islanda. Il 1915 è vegnì concedì a las dunnas il dretg da vuschar, il 1917 è vegnida furmada l’emprima regenza. Il 1918 è l’Islanda daventada independenta, ma è restada en uniun reala cun il Danemarc; quel onn è la bandiera islandaisa vegnida tratga si per l’emprima giada uffizialmain.

Il settember 1939 ha cumenzà la Segunda Guerra mundiala. Ils 10 da matg 1940 han truppas britannicas occupà l’Islanda cun violar sia neutralitad. Cun quest’acziun vuleva la Gronda Britannia prevegnir ad in’eventuala invasiun tras il Reich tudestg. Il 1941 han truppas americanas cumplettà e per gronda part remplazzà ils schuldads britannics.

Ils 17 da zercladur 1944 è vegnida proclamada la Republica Democratica Islanda. Il Danemarc era da quel temp anc occupà dals Tudestgs. Dapi il 1946 appartegna l’Islanda a las Naziuns unidas, il 1949 è il pajais stà in dals stadis fundaturs da la NATO.

Dapi il 1994 fa l’Islanda part dal Spazi economic europeic; il 2001 è entrada en vigur la Cunvegna da Schengen.

En la politica islandaisa na datti dapi daditg nagina posiziun clera areguard in’eventuala adesiun a l’Uniun europeica. La dumonda spinusa è surtut quella dals dretgs da pestga. Da quels è l’insla dependenta sco nagin auter stadi europeic. Il 2009 ha l’Islanda bain deponì tar l’Uniun europeica ina dumonda d’entrada. L’ulteriur svilup resta però avert.

Fin en il 20avel tschientaner è l’Islanda stada in pajais dominà da l’agricultura e da la pestga. A l’entschatta dal 21avel tschientaner sa preschenta il maletg en autra guisa: il 2003 eran be pli 10 % da las persunas cun activitad da gudogn engaschadas en il sectur primar, entant che 18 % lavuravan en il sectur secundar e 72 % en il sectur terziar.

L’Islanda è stada in dals pajais pertutgads il pli fitg da la crisa economica ch’ha durà dal 2007 fin il 2011. Tranter l’october 2007 e l’october 2008 ha la valuta naziunala, la curuna islandaisa, pers betg main che 70 % da sia valur envers l’euro. Las bancas dal pajais èn sa mussadas spezialmain sensiblas per crisas, damai ch’ellas èn entretschadas fitg ferm en interdependenzas internaziunalas. L’october 2008 ha la regenza islandaisa perquai decidì da naziunalisar l’entir sectur da bancas per evitar il bancrut statal. Enfin il 2011 ha la situaziun critica dentant pudì vegnir surmuntada per ina buna part.

Dapi ils 17 da zercladur 1944 è l’Islanda ina republica parlamentar-democratica independenta. Schef da stadi è il president islandais. Las fatschentas da la regenza maina il primminister.

La legislativa ch’ha surpiglià il num Althing consista da 63 represchentants. La giudicativa sa divida en dretgiras districtualas ed en la dretgira superiura ch’ha er la funcziun da dretgira constituziunala.

Sin l’index da democrazia dal magazin ‹The Economist› figurescha l’Islanda il 2012 sin la terza plazza mundiala suenter la Norvegia e la Svezia ed avant il Danemarc.

Fin la mesadad dals onns 1970 ha l’Islanda enconuschì in sistem da quatter partidas cun la Partida independenta (conservativa), la Partida progressiva (liberala), la Partida socialdemocrata e l’Allianza populara (socialistica).

Dapi lura ha l’emprova d’unir las partidas da l’ala sanestra manà a la fundaziun da duas novas partidas: l’Allianza socialdemocrata e proeuropeica ed il Moviment sanester-verd. Da l’Allianza fa er part l’Allianza da dunnas, a la quala igl era reussì sco emprima partida da dunnas en tut il mund d’occupar sezs en in parlament naziunal.

En l’Islanda datti divers sindicats da branscha ed in’uniun sindicala. Dapli che 90 % dals emploiads dependents èn organisads (cumbain che la tendenza è degressiva). Cun quai giogan ils sindicats ina rolla ch’è unica quasi en tut il mund. Pli u main tut ils secturs da la vita (rentas, sistem da sanadad, instituziuns d’uffants e giuvenils, organisaziuns culturalas e.a.) vegnan manischads cumplettamain u parzialmain a moda sindicala. 

L’Islanda è tranter auter commembra da las suandantas organisaziuns: Naziuns unidas (dapi il 1946), NATO (dapi il 1949), Cussegl da l’Europa (dapi il 1949), Cussegl nordic (dapi il 1952), Associaziun europeica da commerzi liber (dapi il 1960), OECD (dapi il 1961), UNESCO (dapi il 1964), OSCE (dapi il 1975/1992), Spazi economic europeic (dapi il 1994) e WTO (dapi il 1995).

Politicamain è l’Islanda partida en otg regiuns: Höfuðborgarsvæðið, Suðurnes, Vesturland, Vestfirðir, Norðurland vestra, Norðurland eystra, Austurland e Suðurland. Questas otg regiuns vegnan sutdivididas (tradiziunalmain, ma betg areguard l’administraziun) en radund 20 circuls. Al nivel administrativ il pli bass existan 74 vischnancas (situaziun dal 2014). Las tschintg vischnancas las pli grondas furman (mintgamai cun il dumber d’abitants dal prim da schaner 2014): Reykjavíkurborg1 (121 230), Kópavogur1 (32 08), Hafnarfjörður1 (27 357), Akureyri (18 103) e Reykjanesbær (14 527).

Radund 93 % da la populaziun islandaisa viveva il 2008 en citads. En la chapitala Reykjavík eran quai il 2013 betg main che 118 918 dals 321 857 abitants dal pajais. Quest aut grad d’urbanisaziun è d’attribuir a la fugia da la champagna ch’è sa fatga valair en l’Islanda a partir da l’entschatta dal 20avel tschientaner.

Ultimamain ha ina buna part da las vischnancas ordaifer il territori d’aglomeraziun da la chapitala dentant puspè pudì augmentar il dumber d’abitants. Da las otg regiuns pon tschintg preschentar in svilup da la populaziun positiv. Be las vischnancas en il nordvest da l’insla han anc adina cifras sbassantas.

L’Islanda na posseda uffizialmain nagin agen militar. La protecziun da la costa giascha en ils mauns da la guardia da costa che consista da radund 120 persunas. Quella è munida cun bartgas da patruglia, in aviun da surveglianza e plirs helicopters. En cas da malauras surpiglian ils helicopters incumbensas da salvament. Da forzas da la guardia da costa e da la polizia sa recrutescha er il contingent islandais che fa part da missiuns da las Naziuns unidas e da la NATO. En cas d’urgenza è l’Islanda s’obligada da prestar servetschs medicinals.

Dapi la Segunda Guerra mundiala èn ils Stadis Unids stads preschents permanentamain sin l’insla cun forzas armadas. Durant la Guerra fraida serviva l’Islanda als Stadis Unids ed a la NATO sco punct da sustegn cunter sutmarins sovietics. En ina cunvegna bilaterala dal 1951 eran ils Stadis Unids plinavant s’obligads da proteger l’Islanda cunter eventuals invasurs. 

Il 2006 èn ils Stadis Unids sa retratgs cun tut lur forzas armadas, e quai a moda unilaterala e per surpraisa da l’Islanda. A basa da la cunvegna vertenta garanteschan ils Stadis Unids bain vinavant protecziun militara. Per marcar er fisicamain preschientscha militara, ha l’Islanda però lantschà supplementarmain cun divers partenaris da la NATO campagnas da patruglia en l’aria. Ultra da quai collavuran las forzas armadas da l’Europa dal Nord adina pli stretgamain; en quest context ha l’Islanda instradà mesiras da segiranza cun la Norvegia ed il Danemarc.

L’Islanda cumpiglia radund 13 000 km vias, da las qualas bundant 4300 km èn asfaltadas. La via circulara nr. 1 è la pli lunga via; ella maina enturn l’entira costa (senza resguardar las peninslas). Questa via d’ina lunghezza da radund 1336 km è vegnida terminada il 1974. Fin il 1968 era en vigur en l’Islanda il traffic a sanestra.

L’Islanda na posseda naginas autostradas. Percunter è la via tranter Keflavík e Reykjavík vegnida schlargiada ad ina via directa a quatter vials. Era en l’aglomeraziun da la chapitala existan intginas vias d’apport da fin a sis vials. 

Ozendi èn la via circulara ed ils impurtants straduns asfaltads. Las ulteriuras vias èn per gronda part cuvertas cun glera. L’auta planira islandaisa è perquai ina destinaziun da viadi che vegn frequentada savens cun vehichels champesters (offroad). Pervi da la vegetaziun sensibla ed il privel d’erosiun èsi però scumandà strictamain da bandunar cun quests vehichels las vias. E per far frunt a glatsch viv e scuflads è la gronda part dals autos munida l’enviern cun guttas (spikes).

Sin l’entira insla na curseschan nagins trens. Be tranter il 1913 ed il 1917 hai dà a Reykjavík ina viafier da transport che manava crappa da l’Öskjuhlíð al port.

La pli gronda aviaziun internaziunala è situada sper Keflavík, ca. 60 km en il vest da Reykjavík. La societad aviatica locala Icelandair collia l’insla cun numerusas destinaziun europeicas ed americanas. En l’entir pajais datti en tut 98 plazzas d’aviaziun.

Ils impurtants ports da l’insla furman Akureyri, Grundartangi, Hafnarfjörður, Hornafjörður, Reykjavík e Seyðisfjörður. Quest ultim offrescha la suletta navetta per autos che circulescha tranter l’Islanda e la terra franca europeica (Danemarc, fin il 2008 er Norvegia e Scozia). Ina navigaziun fluviala n’enconuscha l’Islanda betg.

Il sistem da bus Strætó a Reykjavík porscha bunas colliaziuns en la citad e vers ils avantlieus Seltjarnes, Kópavogur, Hafnarfjörður, Garðabær e Mosfellsbær. Daspera collian diversas ulteriuras interpresas da bus las differentas parts da l’insla. 

En l’Islanda datti radund 190 500 attatgs da telefon e bundant 290 000 telefons mobils (situaziun dal 2004). L’insla è colliada cun l’internet sur trais cabels sutmarins (Cantat-3, Farice-1 e dapi il 2008 er Greenland Connect).

Avant la crisa da finanzas dal 2008 sa preschentava l’economia islandaisa a moda stabila. Il 2005 ha il product naziunal brut cuntanschì in index da 129 en congual cun ils ulteriurs stadis da l’Uniun europeica. La crisa ha lura svalità massivamain la curuna islandaisa e manà ad in’auta inflaziun. Era la quota da dischoccupaziun è s’augmentada da 1 % (avrigl 2008) sin 6,4 % (october 2010). 

En il fratemp è la situaziun puspè sa stabilisada per ina buna part. E malgrà la crisa da finanzas giascha l’Islanda areguard las entradas per persuna sin l’emprima plazza mundiala. Questa cifra è dentant da metter en connex cun las autas taglias ed ils auts custs da viver. Ils products da mintgadi custan en general bler, damai che l’Islanda è dependenta en tut ils secturs da l’exteriur e pervi da la posiziun perifera da l’insla che chaschuna auts custs da transport. 

L’aspectativa da vita dals Islandais è ina da las pli autas dal mund. Ed er sin la glista dal stadi da svilup uman ("Human Development Index", HDI) ha l’Islanda remplazzà a partir dal 2007 la Norvegia sin l’emprima plazza mundiala. 

10 % dals Islandais vivan da la pestga. Bundant 50 % lavuran en il sectur da servetschs. Exportads vegnan surtut peschs e maschinas. L’agricultura islandaisa è sa spezialisada sin animals da niz (surtut nursas, chavals islandais e bovs).

Ils partenaris d’export principals furman ils Pajais Bass (30,7 %, situaziun dal 2009), il Reginavel Unì (12,8 %), la Germania (11,3 %), la Norvegia (5,8 %) e la Spagna (4,8 %).

Ils pli impurtants partenaris d’import èn la Norvegia (13,0 %), ils Pajais Bass (8,6 %), la Germania (8,3 %), la Svezia (8,1 %) ed il Danemarc (7,3 %).

Ina gronda part da l’insla consista da deserts da lava ch’ins na po trair a niz ni per abitar ni per l’agricultura. Quai pertutga vastas parts da la retroterra (auta planira islandaisa). Ultra da quai èn 11 % dal pajais surtratgs cun glatschers. 

Las regiuns abitadas sa chattan per gronda part per lung da las costas. 20 % da la surfatscha fritgaivla vegnan duvrads per l’allevament da muvel extensiv (en spezial nursas e chavals), be 1 % per cultivar granezza u auters fritgs dal funs.

Areguard la pasculaziun è sa sviluppada en l’Islanda in’atgna furma dal pastoralissem mobil. Per distgargiar las pastgiras en la bassa, pasculeschan las nursas ed ils chavals durant la stad libramain sin las pastgiras da la planira auta. Durant quest temp da pasculaziun suondan ils animals la vegetaziun la pli frestga; perquai vala la charn d’agnè islandais sco spezialmain savurusa. En il decurs dal settember/october vegnan ils animals chatschads ensemen a chaval e manads enavos sin las pastgiras enturn ils territoris abitads, nua ch’els passentan l’enviern. La stgargiada è mintgamai in mument tut spezial, al qual er ils scolars vegnan manads cun bus e che finescha la saira cun in bal festiv.

Pervi da sia situaziun a l’ur da duas plattas continentalas èn ils reviers da chatscha enturn l’Islanda spezialmain ritgs. La mar cuntegna bler fitoplancton, il qual furma la basa da la chadaina da nutriment oceanica.

Economicamain dependa l’Islanda fermamain da la pestga (quella cumpiglia betg main che 76 % da tut ils exports). Per proteger ils reviers da pestga è vegnida decretada gia il 1631 ina zona da protecziun da 32 miglias marinas. Quella è dentant puspè vegnida schliada e remplazzada pir il 1901 tras ina zona da trais miglias. Suenter la Segunda Guerra mundiala ha la pestga cun agid da bastiments moderns manà ad in’explotaziun excessiva, uschia che la zona da protecziun ha stuì vegnir schlargiada successivamain. Quai ha adina puspè manà a conflicts cun ils pestgaders dal Reginavel Unì (uschenumnadas Guerras da merluz). Il 1975 è la zona vegnida extendida sin 200 miglias, quai che vala oz sco standard renconuschì dal dretg internaziunal.
Malgrà la gronda muntada da la pestga, lavuran be radund 5,2 % da la populaziun cun lavur pajada directamain sin bastiments e 6,7 % en l’ulteriura elavuraziun dals peschs. Quai è d’attribuir a l’aut grad da lavur maschinala en tut ils pass da producziun.

Il turissem furma la pitga economica la segund impurtanta. Surtut il turissem da stad gioga ina gronda rolla: stimads vegnan la natira, ils glatschers, il turissem da chavaltgar e bleras autras activitads. Il 2004 han 362 000 turists da l’exteriur visità l’Islanda; quels derivan surtut da la Gronda Britannia, dals Stadis Unids e da la Germania. La cumpart dal turissem al retgav tras l’export munta a 13 %.

Entant ch’ins dumbrava il 1950 be 4000 visitaders, è questa cifra creschida il 1995 sin 190 000. L’onn 2000 han 300 000 turists visità l’Islanda, e cun quai per l’emprima giada dapli persunas che quai che l’insla ha abitants stabels.

L’augment dal turissem ha purtà entradas supplementaras als hotels en las citads ed a las numerusas pensiuns or sin la champagna. Da l’autra vart profiteschan er interpresas da transport da questa creschientscha, damai che l’Islanda sa lascha be cuntanscher cun l’aviun u cun il bastiment.

La producziun d’energia en l’Islanda succeda cumplettamain sur energias regenerablas: 73 % en furma da forza idraulica e stgars 27 % en furma da geotermia. Actualmain crescha plinavant la cumpart d’energia da vent.

Ina gronda part da l’energia vegn duvrada da l’industria gronda (surtut per l’elavuraziun d’aluminium). La regenza da l’Islanda emprova era da carmalar l’industria internaziunala en il pajais cun l’argument da pudair profitar dals custs d’electricitad ils pli bass en l’entira Europa. Per pudair furnir las quantitads d’energia basegnadas ston dentant vegnir construids gronds implants da forza idraulica e da geotermia che chaschunan per part intervenziuns massivas en la natira.

Tras ils tschientaners e fin il di dad oz èsi da tut las spartas culturalas surtut la litteratura ch’ha marcà la cultura islandaisa. Ina da las ovras las pli enconuschentas da la veglia litteratura islandaisa furma l’‹Edda›. Sut quest num vegnan per regla resumadas duas ovras, l’uschenumnada ‹Edda da chanzuns› e l’‹Edda da Snorra›, la quala Snorri Sturluson ha scrit enturn l’onn 1220. L’‹Edda da Snorra› è ina ritga funtauna areguard la mitologia nordica e l’art poetic. Las ditgas e legendas islandaisas ("saga" u "sögur") dal 13avel e 14avel tschientaner n’han betg be furmà la basa per l’ulteriur svilup da la litteratura da l’Europa dal Nord, mabain han segirà a l’Islanda ina plazza entaifer la litteratura mundiala. Il temp che vegn descrit en quest ciclus tanscha da la colonisaziun da l’Islanda enturn il 860 fin en il 11avel tschientaner. Ulteriuras sagas furman la Konungasögur (legenda dals retgs), la Fornaldarsögur (legenda dal temp primar), la Sturlungensaga (legenda da Sturlungen) e la Byskupasögur (legenda da l’uvestg).

Entaifer la litteratura moderna è da menziunar en spezial il titular dal Premi Nobel Halldór Laxness (1902–1998). L’ultim temp vegnan surtut stimads ils crimis da l’autur Arnaldur Indriðason ch’èn vegnids translatads en numerusas linguas e ch’han figurà en divers pajais sin las glistas da bestsellers. 

Ils emprims colonisaturs da l’Islanda han bain purtà cun sai l’art popular da la Norvegia – ed ils Vikings valevan sco buns artists –, ma pervi dal clima criv e per mancanza da resursas èn blers documents da l’art figurativ ids a perder en il decurs dals tschientaners. Uschia ha in svilup per propi, per exempel entaifer la pictura, cumenzà pir en il temp modern. Tar ils pli impurtants artists da l’Islanda tutgan Sigurður Guðmundsson (1833–1874), Þórarinn B. Þorláksson (1867–1924), Ásgrímur Jónsson (1876–1958), Jón Stefánsson (1881–1962) e Jóhannes Sveinsson Kjarval (1885–1972). Enconuschents sculpturs èn Einar Jónsson (1874–1954), Ásmundur Sveinsson (1893–1982), Sigurjón Ólafsson (1908–1982) e Gerður Helgadóttir (1928–1975).

A partir dal 20avel tschientaner ha l’art islandais recepì pli e pli ferm las tendenzas generalas europeicas e mundialas. Impurtantas instituziuns furman il ‹CIA.IS – Center for Icelandic Art› u ils festivals ‹Reykjavík Arts Festival› e ‹SEQUENCES real time festival›, daspera er il magazin ‹LIST icelandic art news›.

La fotografia islandaisa cumpiglia in vast spectrum. Magnús Ólafsson (1862–1937) ha documentà las cundiziuns da viver d’in temp ch’è stà segnà dal svilup tecnologic, da midadas socialas e da l’urbanisaziun. Sigriður Zoëga (1889–1968) è sa deditgà surtut a la fotografia da purtret e Vigfús Sigurgeirsson (1900–1984) a la fotografia da cuntradas.

Dals fotografs contemporans è da menziunar surtut Ragnar Axelsson (* 1958, enconuschent sut ses pseudonim RAX) che lavura per ‹National Geographic›, ‹Time›, Life›, ‹Stern›, ‹Le Figaro› ed autras revistas da renum mundial.

La musica tradiziunala da l’insla è segnada dal chant en furma da dialog e da chanzuns a rima. In’enconuschenta furmaziun che tgira la musica tradiziunala èn ils Álftagerðisbræður.

Tar ils enconuschents cumponists da la musica classica tutgan Jón Ásgeirsson, Hafliði Hallgrímsson e Jón Leifs. A Reykjavík residiescha l’Orchester sinfonic da l’Islanda che dat er concerts a l’exteriur.

Entaifer la musica moderna è da menziunar en spezial in num ch’è daventà enconuschent en tut il mund: la chantadura e musicista Björk. Avant sia carriera sco solista aveva ella chantà en la furmaziun islandaisa Sugarcubes, ina band alternativa ch’aveva medemamain cuntanschì renum mundial en ils onns 1980 e 1990.

Dapi il 1999 ha lieu a Reykjavík mintg’onn il ‹Rockfestival Iceland Airwaves›. Plinavant ha l’Islanda ina scena da jazz activa che sa scuntra mintgamai cun artists internaziunals al ‹Reykjavík Jazz Festival›.

La pli impurtanta sala da teater è il Þjóðleikhúsið a Reykjavík. Là sa chattan plinavant il Borgarleikhúsið ed ulteriurs teaters pli pitschens. Ordaifer la chapitala meritan ils teaters da Hafnarfjörður e da Akureyri menziun speziala. Per part vegnan er inscenads tocs che sa basan sin las sagas dal temp medieval.

Puncts culminants entaifer il film islandais contemporan furman: ‹Í skugga hrafnsins› (‹Der Schatten des Raben›) da Hrafn Gunnlaugssons (1988), ‹Börn Náttúrunnar› (‹Children of Nature – Eine Reise›) da Friðrik Þór Friðriksson (1992) e ‹Nói Albínói› da Dagur Kári (2003).

Sper divers museums d’art documenteschan il Museum naziunal e la Galaria naziunala a Reykjavík sco er divers museums pli pitschens il patrimoni cultural da l’insla. Per part vegn quai er fatg en furma da museums al liber (sco per exempel Glaumbær).

A Húsavík datti ultra da quai in museum da balenas ed a Hofsós in museum che sa deditgescha a la vita ed al destin d’Islandais emigrads en ils Stadis Unids ed en il Canada.

Þingvellir sco lieu da radunanza tradiziunal da l’althing è gia vegnì declerà il 1928 sco parc naziunal ed è vegnì inscrit il 2004 en la glista dal Patrimoni cultural mundial. Quest lieu istoric fa part da l’uschenumnà "Golden Circle", ina tura dal di ch’è fitg populara tar ils turists. Quella cumpiglia er la cascada Gullfoss ed il territori da geotermia a Haukadalur cun ses geysirs. 

L’Islanda è vegnida furmada dals dus elements fieu e glatsch, vul dir da vulcans e glatschers. En il nord dal pajais, per exempel al Lai da Mývatn, pon ins observar il vulcanissem en tut sias furmas (al vulcan central Krafla); il medem vala per l’enconuschent vulcan Hekla situà en il sid da l’insla. Ils pli enconuschents glatschers da l’Islanda, sin ils quals ins po er sa mover cun schlieusas a motor u jeeps, èn il Langjökull, il Vatnajökull ed il Mýrdalsjökull.

Sper Þingvellir existan en l’Islanda anc trais ulteriurs parcs naziunals. En vischinanza da la chapitala è situà il Parc naziunal Snæfellsjökull che cumpiglia il vulcan da glatscher da medem num. En il sid giascha il Parc naziunal Vatnajökull ed en il nordost il Parc naziunal Jökulsárgljúfur.

Er l’auta planira islandaisa porscha numerusas bellezzas da la natira. Ins la po per exempel traversar sin las pistas da Kjölur, Kaldidalur u Sprengisandur. Da qua han ins ina buna vista sin las pli diversas furmas da glatschers. Ed ils territoris ad auta temperatura (Landmannalaugar ed il Kerlingarfjöll) èn enconuschents per las colurs multifaras da lur muntognas.

En pli cumpiglia l’insla divers fiords, ils enconuschents lieus d’observar utschels e pussaivladads d’observar balenas.

Ultra dals territoris da skis ed autras pussaivladads da far sport porscha en spezial la chapitala Reykjavík ina vasta activitad culturala. Sper las purschidas menziunadas survart (museums, festivals) vala ina visita sin l’insla Viðey la paina u ch’ins po visitar la chasa Höfði, nua ch’ha gì lieu il 1986 l’inscunter istoric tranter Reagan e Gorbatschow.

L’Islanda posseda in vast sistem social. Sper assicuranzas da malsauns, da rentas, d’accident e da dischoccupads datti er in’assicuranza da famiglia. Tut questas ovras socialas vegnan organisadas tras l’Institut statal per segirezza sociala. La finanziaziun succeda sur contribuziuns che vegnan purtadas da tut ils pajataglia. Er il sectur da la sanadad en l’Islanda è bain sviluppà.

L’Islanda sa stenta da pratitgar l’egualitad da las schlattainas. Il pajais sa distingua er tras sia tenuta liberala envers l’omosexualitad; dapi il 2010 èn pussaivlas lètgs da medema schlattaina.

La cumpart da las persunas activas cumpigliava il 2010 78,2 % da l’entira populaziun; quai è in pau dapli che la media dals stadis commembers da l’Uniun europeica. La quota da dischoccupads munta a 8,5 %. Las entradas per chau giaschan – suenter il Luxemburg, la Norvegia, la Svizra ed il Danemarc – sin la tschintgavla plazza dals stadis commembers da l’OECD.

En l’Islanda cumpiglia la scola cumplessiva las classas 1–10, il gimnasi las classas 11–14. Il sectur terziar sa cumpona da set scolas autas cun radund 16 500 students; la pli impurtanta è l’Universitad da l’Islanda ch’è vegnida fundada il 1911.

Dapi il 1999 vegn instruì l’englais sco emprima lingua estra (a partir da la 5avla classa), il danais è crudà sin il segund plaz e vegn instruì a partir da la 7avla classa. In’ulteriura lingua estra (p.ex. tudestg) po vegnir elegida a partir da la 9avla classa.

Entaifer l’OECD è l’Islanda in dals pajais ch’investescha il pli bler en la furmaziun. Entaifer il Studi da PISA è il pajais vegnì il 2007 27avel (da 57 stadis participants).

Enconuschentas gasettas en l’Islanda èn: ‹Morgunblaðið›, ‹Fréttablaðið› e ‹Dagblaðið Vísir›. Il pajais posseda in emettur da radio da dretg public (Ríkisútvarpið, RÚV) e 13 emetturs privats. Medemamain datti in emettur da televisiun da dretg public ed otg privats. Cun la "Icelandic Modern Media Initiative" posseda il pajais ina legislaziun da medias che protegia spezialmain il schurnalissem investigativ sur l’internet.

Il sport naziunal tradiziunal da l’Islanda è glíma, ina furma da lutgar. Ils dus concurrents dastgan be tschiffar in l’auter per la tschinta e ston empruvar da far perder l’adversari l’equiliber. La tschinta dal victur dal campiunadi naziunal sa numna Grettisbeltið tenor l’erox da saga Grettir il Ferm.

In dals sports ils pli populars en l’Islanda furma il chavaltgar. Er a chaschun d’occurrenzas internaziunalas cuntanschan concurrents da l’Islanda adina puspè buns resultats, surtut cun lur agens chavals islandais.

Areguard ulteriurs sports èsi difficil per in pajais cun ina populaziun uschè pitschna da pudair concurrer internaziunalmain. Quai reussescha dentant adina puspè a la squadra naziunala da ballamaun (p.ex. final olimpic 2008). Il pli grond success d’in atlet singul al nivel mundial è stada la medaglia d’argient da Vilhjálmur Einarsson en il sigl tripel a chaschun dals gieus olimpics dal 1956.

Ultra da quai è da menziunar ch’il gieu da schah è ordvart popular en l’Islanda. Cun nov gronds maisters activs ha l’Islanda in grond maister per 35 000 abitants, quai ch’è la pli auta valur en tut il mund.

Tar la cuschina islandaisa sa tracti d’ina tipica cuschina da l’Europa dal Nord, cun bler pesch e charn-nursa. Ella cumpiglia intginas spezialitads (sco Þorramatur) che vegnan surtut servidas da dis da festa. E vi da tschertas spezialitads tipicas ston visitaders d’auters pajais er s’endisar l’emprim: chau-nursa fimentà, squagl fermentà u cugliuns-tschanc mess en purment.

L’Islanda è enconuschenta per sia cultura da bogn tut speziala. Funtaunas chaudas èn gia vegnidas utilisadas en il temp medieval per sa recrear e far bogn; intginas da quellas han ins pudì cumprovar archeologicamain.

Ozendi datti gia a Reykjavík betg main che set bogns termals al liber ed er en las ulteriuras parts da l’insla vegn questa cultura cultivada intensivamain. Il bogn liber Laguna blaua sper Grindavík è schizunt sa sviluppà ad in’attracziun turistica.

Er blers bogns (cuverts), hotels e chasas privatas possedan atgnas funtaunas chaudas ch’èn vegnidas chavadas aposta (uschenumnads ‹hot pots›).

En l’Islanda vegnan observads ils firads cristians usitads. Ultra da quai vegnan festivads: l’emprim di da stad (tranter ils 19 e 25 d’avrigl), il di da lavur (prim da matg), il di dals mariners (emprima dumengia dal zercladur), la festa naziunala (17 da zercladur), il di dals commerziants (emprim glindesdi d’avust) ed il di da la suveranitad (prim da december).

Ina tradiziun speziala dal temp da Nadal furman ils "jólasveinar", ils tredesch ‹cumpogns da Nadal› che vegnan tranter ils 12 da december ed ils 6 da schaner en ils lieus abitads a far lumparias, ma er a guardar sch’ils uffants èn stads bravs.

Cumbain che l’Islanda è colliada istoricamain e culturalmain cun la Scandinavia – e malgrà la vischinanza geografica da l’insla al circul polar arctic –, n’enconuschan ils Islandais nagina festa da mesastad.

Persuenter è la festa da l’emprim di da stad tenor il vegl chalender islandais ("sumardagurinn fyrsti") fitg populara. Gia ditg avant la tradiziun dals regals da Nadal vegnivan regaladas quel di pitschnas chaussas als confamigliars e parents per engraziar per il temp passentà e giavischar ina bella stad.

Tar il di dals mariners, dals commerziants e dals students sa tracti da dis libers ch’èn sa sviluppads oravant tut en il decurs dal 20avel tschientaner. 

Il di naziunal vegn festivà ils 17 da zercladur en regurdientscha dal di da naschientscha da Jón Sigurðsson (1811–1879). El era stà in propugnatur decidì da l’independenza islandaisa. Ils 17 da zercladur 1944 è vegnida proclamada la republica a Þingvellir.



</doc>
<doc id="5905" url="https://rm.wikipedia.org/wiki?curid=5905" title="Camerun">
Camerun

Il Camerun è in pajais african. Sia chapitala è Yaoundé.


</doc>
<doc id="5914" url="https://rm.wikipedia.org/wiki?curid=5914" title="Lago di Lei">
Lago di Lei

Il Lago di Lei è in lai d'accumulaziun. El sa chatta en la Lumbardia (Italia) e per ina pitschna part en la fracziun Calantgil da la vischnanca da Farera en il chantun Grischun (Svizra).


</doc>
<doc id="5933" url="https://rm.wikipedia.org/wiki?curid=5933" title="Lai da Sufers">
Lai da Sufers

Il Lai da Sufers (bainduras era "Lai da Sur", tudestg "Sufnersee") è in lai da fermada sin il territori da las vischnancas da Sur (Valragn) e Spleia en il Grischun. Il mir da fermada è vegnì construì 1962. Il lai ha in volumen da 17,5 miliuns m³ ed ina surfatscha da 0,90 km². L'autostrada A13 furma il limit settentriunal dal lai. Il sulet lieu sin il lai è Sur (Sufers).


</doc>
<doc id="5937" url="https://rm.wikipedia.org/wiki?curid=5937" title="Kevin Rudd">
Kevin Rudd

Kevin Michael Rudd (Nambour (Queensland, Australia), 21 da settember 1957), è stà Primminister australian durant ils onns 2007 enfin 2010. 


</doc>
<doc id="5965" url="https://rm.wikipedia.org/wiki?curid=5965" title="Transports publics de la région lausannoise">
Transports publics de la région lausannoise

Ils Transports publics de la région lausannoise (TL) è la cumpagnia da transport public da 20 vischnancas da l'Aglomeraziun da Losanna.

Il sez da la cumpagnia sa chatta en Renens.

Trolleybus :

Autobus :

Metro :




</doc>
<doc id="5991" url="https://rm.wikipedia.org/wiki?curid=5991" title="Champfèr">
Champfèr

Champfèr () è in vitg da l'Engiadin'Ota, situà tranter Silvaplauna e San Murezzan. Il cunfin tranter las duas vischnancas va lung l'aual Ova da Suvretta a travers il vitg. Al sid dal vitg sa chatta il Lai da Champfèr, la part settentriunala dal Lai da Silvaplauna.

Ils abitants èn per gronda part biling e discurran tant l'idiom puter sco era tudestg ed en surtut reformads. Ecclesiasticamain furma Champfèr ensemen cun Segl ina cumin-baselgia.


</doc>
<doc id="5992" url="https://rm.wikipedia.org/wiki?curid=5992" title="2007">
2007

L'onn 2007 era in onn dal 21avel tschientaner.


</doc>
<doc id="5994" url="https://rm.wikipedia.org/wiki?curid=5994" title="Châtillon">
Châtillon

Il pled châtillon ha differentas muntadas: 


</doc>
<doc id="5996" url="https://rm.wikipedia.org/wiki?curid=5996" title="Igl Lai">
Igl Lai

Igl Lai (per tudestg: "Heidsee") è in lai en la vischnanca da Vaz, chantun Grischun. Sia surfatga è da 0,41 km².


</doc>
<doc id="6001" url="https://rm.wikipedia.org/wiki?curid=6001" title="Breitenbach">
Breitenbach

Breitenbach è ina vischnanca politica svizra en il chantun Soloturn.


</doc>
<doc id="6006" url="https://rm.wikipedia.org/wiki?curid=6006" title="Bärschwil">
Bärschwil

Bärschwil è ina vischnanca politica svizra en il chantun Soloturn.


</doc>
<doc id="6007" url="https://rm.wikipedia.org/wiki?curid=6007" title="Beinwil (SO)">
Beinwil (SO)

Beinwil è ina vischnanca politica svizra en il chantun Soloturn.


</doc>
<doc id="6008" url="https://rm.wikipedia.org/wiki?curid=6008" title="Büsserach">
Büsserach

Büsserach è ina vischnanca politica svizra en il chantun Soloturn.


</doc>
<doc id="6009" url="https://rm.wikipedia.org/wiki?curid=6009" title="Erschwil">
Erschwil

Erschwil è ina vischnanca politica svizra en il chantun Soloturn.


</doc>
<doc id="6010" url="https://rm.wikipedia.org/wiki?curid=6010" title="Fehren">
Fehren

Fehren è ina vischnanca politica svizra en il chantun Soloturn.


</doc>
<doc id="6011" url="https://rm.wikipedia.org/wiki?curid=6011" title="Grindel">
Grindel

Grindel è ina vischnanca politica svizra en il chantun Soloturn.


</doc>
<doc id="6012" url="https://rm.wikipedia.org/wiki?curid=6012" title="Himmelried">
Himmelried

Himmelried è ina vischnanca politica svizra en il chantun Soloturn.


</doc>
<doc id="6013" url="https://rm.wikipedia.org/wiki?curid=6013" title="Kleinlützel">
Kleinlützel

Kleinlützel è ina vischnanca politica svizra en il chantun Soloturn.


</doc>
<doc id="6014" url="https://rm.wikipedia.org/wiki?curid=6014" title="Meltingen">
Meltingen

Meltingen è ina vischnanca politica svizra en il chantun Soloturn.


</doc>
<doc id="6015" url="https://rm.wikipedia.org/wiki?curid=6015" title="Nunningen">
Nunningen

Nunningen è ina vischnanca politica svizra en il chantun Soloturn.


</doc>
<doc id="6016" url="https://rm.wikipedia.org/wiki?curid=6016" title="Zullwil">
Zullwil

Zullwil è ina vischnanca politica svizra en il chantun Soloturn.


</doc>
<doc id="6018" url="https://rm.wikipedia.org/wiki?curid=6018" title="Niederbuchsiten">
Niederbuchsiten

Niederbuchsiten è ina vischnanca politica svizra en il chantun Soloturn.


</doc>
<doc id="6021" url="https://rm.wikipedia.org/wiki?curid=6021" title="Wolfwil">
Wolfwil

Wolfwil è ina vischnanca politica svizra en il chantun Soloturn.

<br><br><br><br><br><br><br><br><br><br><br><br><br>


</doc>
<doc id="6022" url="https://rm.wikipedia.org/wiki?curid=6022" title="Kestenholz">
Kestenholz

Kestenholz è ina vischnanca politica svizra en il chantun Soloturn.


</doc>
<doc id="6023" url="https://rm.wikipedia.org/wiki?curid=6023" title="Neuendorf">
Neuendorf

Neuendorf è ina vischnanca politica svizra en il chantun Soloturn.

<br><br><br><br><br><br><br><br><br><br><br><br><br><br>


</doc>
<doc id="6024" url="https://rm.wikipedia.org/wiki?curid=6024" title="Oensingen">
Oensingen

Oensingen è ina vischnanca politica svizra en il chantun Soloturn.


</doc>
<doc id="6025" url="https://rm.wikipedia.org/wiki?curid=6025" title="Härkingen">
Härkingen

Härkingen è ina vischnanca politica svizra en il chantun Soloturn.

<br><br><br><br><br><br><br><br><br><br><br><br><br>


</doc>
<doc id="6026" url="https://rm.wikipedia.org/wiki?curid=6026" title="Egerkingen">
Egerkingen

Egerkingen è ina vischnanca politica svizra en il chantun Soloturn.


</doc>
<doc id="6027" url="https://rm.wikipedia.org/wiki?curid=6027" title="Oberbuchsiten">
Oberbuchsiten

Oberbuchsiten è ina vischnanca politica svizra en il chantun Soloturn.

<br><br><br><br><br><br><br><br><br><br><br><br><br><br>


</doc>
<doc id="6028" url="https://rm.wikipedia.org/wiki?curid=6028" title="Laupersdorf">
Laupersdorf

Laupersdorf è ina vischnanca politica svizra en il chantun Soloturn.


</doc>
<doc id="6031" url="https://rm.wikipedia.org/wiki?curid=6031" title="Ave Maria">
Ave Maria

L'Ave Maria è in'antifona ed in'uraziun.


</doc>
<doc id="6034" url="https://rm.wikipedia.org/wiki?curid=6034" title="Balsthal">
Balsthal

Balsthal è ina vischnanca politica svizra en il chantun Soloturn.


</doc>
<doc id="6035" url="https://rm.wikipedia.org/wiki?curid=6035" title="Holderbank (SO)">
Holderbank (SO)

Holderbank è ina vischnanca politica svizra en il chantun Soloturn.


</doc>
<doc id="6036" url="https://rm.wikipedia.org/wiki?curid=6036" title="Welschenrohr">
Welschenrohr

Welschenrohr è ina vischnanca politica svizra en il chantun Soloturn.

<br><br><br><br><br><br><br><br><br><br><br><br><br>


</doc>
<doc id="6037" url="https://rm.wikipedia.org/wiki?curid=6037" title="Matzendorf">
Matzendorf

Matzendorf è ina vischnanca politica svizra en il chantun Soloturn.


</doc>
<doc id="6038" url="https://rm.wikipedia.org/wiki?curid=6038" title="Herbetswil">
Herbetswil

Herbetswil è ina vischnanca politica svizra en il chantun Soloturn.

<br><br><br><br><br><br><br><br><br><br><br>


</doc>
<doc id="6039" url="https://rm.wikipedia.org/wiki?curid=6039" title="Gänsbrunnen">
Gänsbrunnen

Gänsbrunnen è ina vischnanca politica svizra en il chantun Soloturn.

<br><br><br><br><br><br><br><br><br><br><br><br><br>


</doc>
<doc id="6040" url="https://rm.wikipedia.org/wiki?curid=6040" title="Aedermannsdorf">
Aedermannsdorf

Aedermannsdorf è ina vischnanca politica svizra en il chantun Soloturn.

<br><br><br><br><br><br><br><br><br><br><br><br><br>


</doc>
<doc id="6041" url="https://rm.wikipedia.org/wiki?curid=6041" title="Mümliswil-Ramiswil">
Mümliswil-Ramiswil

Mümliswil-Ramiswil è ina vischnanca politica svizra en il chantun Soloturn.


</doc>
<doc id="6049" url="https://rm.wikipedia.org/wiki?curid=6049" title="Caplutta da Sontgaclau">
Caplutta da Sontgaclau

La Caplutta da Sontgaclau è ina chaplutta en stil baroc, erigida l'onn 1708 sin ils fundaments d'ina chaplutta medievala.

Sanctuari e suletta perditga intacta dal vitget da Pugaus, ina da pliras anteriuras fracziuns da Dardin ch'èn vegnidas bandunadas enturn 1800.

Tenor la tradiziun locala saja la legendara statua da lain da S. Clau vegnida chattada en in er en la vischinanza da la chaplutta actuala, in fatg che haja animà ils abitants d'eriger in suttetg commensurà per ella. Las picturas a l'intern, realisadas da l'artist indigen Gion Giachen Rieg (1678- ca. 1731), dateschan dal 1710. La pictura, ma probablamain era la construcziun da la chaplutta, èn vegnidas finanziadas d'in Benedetg Vinzens da Dardin.

Il portic da lain avant la chaplutta, che renda al bajetg sia caracteristica extraordinaria, è vegnì construì pir enturn il 1800, pia circa dal temp ch'il vitg da Pugaus è vegnì bandunà da ses davos abitants. 

L'altar extern, che sa chatta entaifer il portic, lascha supponer che la chaplutta da S. Clau a Pugaus vegniva duvrada stediamain era suenter l'abandun dal vitg. Probablamain serviva ella sco staziun per pelegrins che sa rendevan en direcziun da Trun e Mustér. Els sa servivan da l'anteriura via da colliaziun principala atras la Surselva che na passava betg en il fund da la val, mabain be paucs tschient meters sut il vitg.

L'onn 2000 è la chaplutta vegnida restaurada cun agid da la Confederaziun e dal Chantun.


</doc>
<doc id="6060" url="https://rm.wikipedia.org/wiki?curid=6060" title="Isole di Brissago">
Isole di Brissago

Las Isole di Brissago ("rumantsch: Inslas da Brissago") è ina gruppa da duas inslas che sa chattan en la part svizra dal Lago Maggiore. Las inslas tutgan tar la vischnanca da Brissago ed èn situadas 2,5 km da davent da Brissago e 3,5 km davent d'Ascona. Cun 193 m.s.m, èn las inslas il pli bas punct da la Svizra.

L’insla la pli gronda è l'Isola di San Pancrazio u Isola Grande sin la quala ch'il curtin botanic dal Tessin sa chatta. L'autra insla sa numna Isolino, u Isola Piccola, Isola di Sant’Apollinare u Isola dei conigli.

En 1885, la barona russa Antoinette de Saint-Léger, consorta da Richard Fleming, in banchier irlandais, transfurma la gronda insla en in curtin exotic. En 1927, per ins problems finanzials, la barona venda l'insla a in ritg vendider da Hamburg, Max Emden.

Il curtin botanic regruppa in fitg grond numer da plantas exoticas d'origin subtropical, vegnan da lieus era divers che il Mediterran, la Cina, la Corea, il Giapun, l'Africa, l'America dal Nord, centrala e dal Sid, l'Australia e plirs inslas d'Oceania. Tuts questas plantas da l'insla sa sviluppan grazia al clima insubrian da la regiun.



</doc>
<doc id="6062" url="https://rm.wikipedia.org/wiki?curid=6062" title="Tudestg bernais">
Tudestg bernais

Il tudestg bernais ("Bärndütsch") tutga tar ils dialects dal tudestg svizzer che vegnan discurrids en la Planira Bernaisa. Plinavant tutga il tudestg bernais tar l’aut aleman.

I n’exista betg in cler cunfin dal territori linguistic. Normalmain vegnan simplamain tut ils dialects dal tudestg svizzer che vegnan pledads aifer ils cunfins dal chantun Berna numnads tudestg bernais. En realitad correspunda il cunfin dal dialect dentant mo per part cun il cunfin dal chantun. En il nordost dal chantun Friburg (Seebezirk), en il sid dal chantun Soloturn ed en il sidvest dal chantun Argovia vegnan discurrids dialects praticamain identics al tudestg bernais. En las valladas da la Part Sura Bernaisa vegnan percunter discurrids dialects che sa distinguan cleramain dal tudestg bernais da la Planira Bernaisa. En il Giura bernais vegn discurrì franzos, entant ch’i vegn discurrì a Bienna tant tudestg svizzer sco franzos.

Tar las suandantas caracteristicas sa distingua il tudestg bernais dals blers auters dialects alemans da la Svizra:
La pronunzia dal tudestg bernais è da chattar sut il paragraf Differenzas aifer il dialect bernais.

Per gronda part deriva il stgazi da pleds dal stgazi dal fundus general dal tudestg svizzer. Igl existan dentant particularitads sco per exempel "gäng/geng/ging" (immer) u "Schaft" (Schrank, en ils blers dialects svizzers Chaschte) ed en spezial il pled universal "äuwä/äuä". Intgins pleds specifics dal tudestg bernais sco "ieu" (ja), "Gieu" (Knabe) u "Modi" (Mädchen) derivan oriundamain dal dialect discurrì en il Mattequartier a Berna ch’è vegnì influenzà dal linguatg da scrocs. Per part èn era visiblas fermas influenzas dal franzos. Ozendi datti tranter auter era emprests da l’englais.

La grammatica dal tudestg bernais sa distingua en bleras tematicas da la grammatica dal tudestg da standard. Ella è dentant per gronda part identica cun la grammatica dal tudestg svizzer d’auters dialects.
Quai che dat en egl il pli fitg è la furma da curtaschia:
Sco en il franzos na vegn betg duvrada la terza persuna, mabain la segunda: En l’ustaria hai pia num: "Was weit Dihr trinke?" (Was wollt Ihr trinken?) e betg sco en il dialect turitgais ed analog als auters dialects Was wänd Si trinke (Was wollen Sie trinken?). Perquai hai era num en il chantun da Berna "Grüessech" (Grüss Euch) e betg Grüezi (Grüsse Sie).

Sco en tut ils tudestgs svizzers en il vest da la Svizra n’ha il plural betg mo ina furma tar il verb, mabain duas. La segunda persuna plural ha in’atgna finiziun.

Remartgabel è ch’ils numerals dus e trais possedan in genus (dentant svanescha quella differenziaziun adina dapli):

Il tudestg bernais è oravant tut ina lingua pledada, era sch’i dat en cumparegliaziun cun auters dialects svizzers relativamain blera litteratura en tudestg bernais. I na dat betg in’ortografia unifitgada, dentant pon ins differenziar tranter duas direcziuns principalas da l’ortografia (schebain che mintg’autur suonda sias atgnas disas):

Sco tut ils dialects da la svizra tudestga vegn il tudestg bernais da preschent scrit là nua ch’ins vul s’exprimer en la medema moda e maniera sco a bucca. Quai vul dir tar SMS, chat, brevs persunalas ed e-mails. En tals cas vegn scrit ‹tenor sentiment› e pli u main fonetic. Ils texts na pon pia betg vegnir attribuids ad ina da las duas variantas surmenziunadas. Il motiv vegn ad esser ch’ils giuvens che fan diever dal tudestg bernais scrit n’han strusch conuschientscha da la litteratura bernaisa. Ultra da quai na pon u na vulan els betg sa tegnair vi da reglas etablidas. Latiers poi dar convenziuns che n’èn betg da chattar en il dialect scrit tradiziunal, sco per exempel da remplazzar l’"a" flaivel entras in "ä" sco tar " Taschälampä u "machä. Quai "ä" pudess inditgar in’autra pronunzia ch’en il tudestg da standard, ma i pudess era sa tractar d’ina marcaziun dal text sco dialect.

Aifer ils cunfins dal chantun existan numerusas variantas da dialects. Igl è però da constatar ina ferma e cuntinuada digren da las differenzas tranter las singulas variantas da dialects.
Aifer la citad da Berna devi anc a l’entschatta dal 20avel tschientaner blers sociolects (linguatg d’ina gruppa sociala): la classa sociala superiura discurriva il tudestg bernais patrizian arcaic (nagina vocalisaziun dal "l", nagina velarisaziun dal "nd", nagin "r" en la gula sco tar il franzos); il pievel che viveva gia daditg en la citad discurriva il vegl dialect da la citad da Berna; la classa sociala inferiura (pievel simpel) en il Mattequartier discurriva l’uschènumnà Mattenenglisch; quels ch’eran sa tratgs natiers da las regiuns suburbanas discurrivan dialects da la terra.
Il dialect modern da la citad sa basa per gronda part sin ils dialects da la terra, cuntegna dentant blers pleds dal Mattenenglisch sco era pleds emprestads dal tudestg e da l’englais. Da sia vart irradiescha quest dialect puspè anoravers sin la terra. En l’aglomeraziun da Berna èsi da constatar ina nivelisaziun da las differenzas dals dialects.
La variaziun che resorta anc oz il pli fitg è la differenza da "ja"/"jo". En il nord dal chantun, q.v.d. en la regiun dal Lai da Bienna, en l’Argovia Sura ed en parts da l’Unteremmental, vegn igl "a" midà tar blers pleds en in "o" ("ja"/"jo", "Jahr"/"Johr", "Fraag"/"Froog"). Quest intschess sa sminuescha dentant.

Tipic per la regiun en il sid da Berna è la midada dals diftongs "ei", "öi" ed "ou" en monoftongs "ii", "üü" ed "uu" che vegnan lura pronunziads uschè avert ch’i vegnian schizunt interpretads sco "ee", "öö" u "oo". Exempels èn "Geiss"/"Giiss", "zwöi"/"zwüü" und "gloube"/"gluube". Ma era quella varianta sa sminuescha: enturn l’entschatta dal 20avel tschientaner era ella anc d’udir en parts centralas e dal sid da la Planira Bernaisa (senza la citad da Berna); ozendi chatt’ins ella prest mo pli en cuntradas ruralas da las Prealps ed en la Part Sura Bernaisa.
En la Part Sura Bernaisa chatt’ins ina pli gronda diversitad da dialects ch’en la Planira Bernaisa. Ils dialects da la Part Sura Bernaisa tutgan tar l’autischem aleman. Quai è tranter auter visibel vi dal sistem da vocals ch’ha salvà ils monoftongs dal tudestg mesaun era tar il hiatus ("schneie"/"schnye", "boue"/"buue"). Savens vegnan mo ils dialects da la Planira Bernaisa numnads tudestg bernais, entant ch’ils dialects da la Part Sura Bernaisa vegnan numnads Berner Oberländisch e Brienzer/Haslitaler Dialekt.




</doc>
<doc id="6065" url="https://rm.wikipedia.org/wiki?curid=6065" title="Isola Grande">
Isola Grande

L'Isola di San Pancrazio u Isola Grande è ina insla che sa chatta en la part svizra dal Lago Maggiore. La insla tutga tar la vischnanca da Brissago ed èn situadas 193 m.s.m.
L'insa fa part dal archipel dals Isole di Brissago.


</doc>
<doc id="6067" url="https://rm.wikipedia.org/wiki?curid=6067" title="Isolino">
Isolino

L'Isolino u Isola Piccola u Isola di Sant’Apollinare u Isola dei conigli è ina insla che sa chatta en la part svizra dal Lago Maggiore. La insla tutga tar la vischnanca da Brissago ed èn situadas 193 m.s.m. En l'insla igl ha ina ruina da ina baselgia.
L'insa fa part dal archipel dals Isole di Brissago.


</doc>
<doc id="6071" url="https://rm.wikipedia.org/wiki?curid=6071" title="Lai da Vogorno">
Lai da Vogorno

Il Lai da Vogorno (talian "Lago di Vogorno") è in lai dal chantun Tessin en la Svizra. Il lai sa chatta a plirs kilometers sin la citad da Locarno ed il Lago Maggiore sin il territori da las vischnancas da Corippo, Vogorno, Mergoscia, Gordola, Tenero-Contra e Lavertezzo. Il lai è in lai da fermada



</doc>
<doc id="6073" url="https://rm.wikipedia.org/wiki?curid=6073" title="Gandria">
Gandria

Gandria è in vitg svizzer en il chantun Tessin. Enfin l'incorporaziun l'onn 2004 en la citad da Lugano era Gandria ina vischnanca politica autonoma. Il "Sentiero dell'olivo" è ina senda che maina da Castagnola a Gandria.

En Cantine di Gandria, a l'autra riva dal lai, sa chatta il Museum da la duana svizra.


</doc>
<doc id="6078" url="https://rm.wikipedia.org/wiki?curid=6078" title="Ticino (flum)">
Ticino (flum)

Il Ticino (en franzos ed en tudestg: Tessin, en talian Ticino, en Ticinese "Tisén", "Tesìn" u "Tisìn" u "Tzìch", ed en Latin "Ticinum") è in flum da la Svizra e da l'Italia cun 248 km (91 km en la svizra, 110 en l'Italia). Il flum nasche sin il Pass dal Nufenen sin in'autezza da 2478 m.s.m. ed che sbucca en il Po a Pavia sin in'autezza da 76 m.s.m. Il flum sa chatta en la batschida dal flum Po e dal la Mar Mediterrana.




</doc>
<doc id="6080" url="https://rm.wikipedia.org/wiki?curid=6080" title="Tresa">
Tresa

Il Tresa è in flum che percurra il chantun Tessin e la Lumbardia en l'Italia. El curra sper Ponte Tresa sin in'autezza da 271 m.s.m. ord il Lai da Lugano e furma per la mesadad da ses curs il cunfin tranter il Tessin e l'Italia. Suenter var 50 km sbucca el sin in'autezza da 193 m.s.m. en il Lago Maggiore.


</doc>
<doc id="6103" url="https://rm.wikipedia.org/wiki?curid=6103" title="Olivone">
Olivone

Olivone (rumantsch istoric "Luorscha") è in'anteriura vischnanca politica en il chantun Tessin (Svizra). Ella è situada en il circul Olivone dal district Blenio.

Ils 22 d'october 2006 ha Olivone fusiunà cun las vischnancas da Ghirone, Campo (Blenio), Aquila e Torre a la vischnanca da Blenio.

Il num rumantsch antiquà, "Luorscha", medemamain sco il num glarunais, "Aläwurtse", deriva da "(a) Lavorceno", ina fracziun da l'anteriura vischnanca dad Olivone.


</doc>
<doc id="6104" url="https://rm.wikipedia.org/wiki?curid=6104" title="San Marino">
San Marino

San Marino (talian "Repubblica di San Marino", surnum "La Serenissima"; rumantsch er Son Marin) è la pli veglia republica dal mund ch’exista fin oz. Si’istorgia sa lascha apparentamain persequitar enavos fin l’onn 301. Il stadi furma in’enclava ch’è circumdada dal tuttafatg da l’Italia; el è situà tranter las regiuns Emilia-Romagna (provinza Rimini) e Marche (provinzas Pesaro ed Urbino), en vischinanza da la costa adriatica sper Rimini. Sin la collina grippusa Monte Titano sa chattan las turs De La Fratta, Montale e la fortezza La Guaita. San Marino cumpiglia en tut nov vischnancas. Dapi il 2008 appartegnan il center istoric da San Marino ed il Monte Titano al Patrimoni cultural mundial da l’UNESCO. 

Savens vegn il pajais titulà sco stadi-citad; en realitad na correspunda el però betg a las caracteristicas d’in tal stadi. La republica San Marino sa chatta sin las spundas orientalas da las Apenninas etruscas. L’extensiun nord-sid da dudesch kilometers vegn quasi percurrida cumplettamain dal dies chaltschinus dal Monte Titano. Cun 756 m furma el a medem temp il punct il pli aut da la Republica. Il punct il pli bass è il Torrente Ausa cun 55 meters. La surfatscha dal stadi correspunda pli u main ad in quadrangul irregular ed è per gronda part collinusa. Ella cumpiglia en tut 60,57 kilometers quadrat. La lunghezza dal cunfin cun l’Italia munta a 39 kilometers. Dus gronds flums naschan sin il territori statal: l’Ausa ed il Fiumicello; en pli percurran ils dus flums San Marino e Marano il pajais. Las duas regiuns talianas che cunfineschan cun San Marino èn Emilia-Romagna en il nordost e Marcas en il sidvest. La chapitala San Marino giascha sin la spunda sidvest dal Titano.

Il stadi è segnà d’in clima mediterran; pervi da la posiziun pli auta èsi in pau pli frestg ch’a la costa vischinanta. La stad sa movan las temperaturas tranter 20 °C e 32 °C, l’enviern tranter −2 °C e 10 °C. Mintgatant poi dar in pau naiv sin il Monte Titano. La plievgia croda en parts gulivas sur l’entir onn (en tut ca. 550 mm).

Las spundas stippas dal Monte Titano e la cuntrada collinusa enturn quest massiv èn cuvertas d’in guaud spess e segnadas da la tipica vegetaziun mediterrana. I dat guauds da feglia cun ischis ed ulms e plantas semperverdas sco ruvers e tieus. La bostgaglia semperverda, la macchia, cumpiglia saleschs d’arbaja, saleschs dentads, chaglioms da lavandra sco er plantas cun frajas e plantas d’ulivas. 

La fauna sa cumpona surtut da spezias che suondan la cultura e ch’èn perquai da chattar en vischinanza da lieus abitads da l’uman. Igl èn quai tranter auter la vulp, la lieur, l’erizun e la fiergna. Autras spezias sco il chavriel e la mustaila prefereschan sco spazi da viver la protecziun dals guauds. Er ils utschels èn avant maun en gronda variaziun. En la grippa e sin autas plantas cuan falcuns, dals utschels chantadurs èn per exempel represchentads la luschaina, il pirol, il chardelin, il serin ed il chanvalin.

Ils abitants da San Marino èn da derivanza taliana. Oz vivan a San Marino 83,1 % indigens e 12 % Talians. L’entir stadi dumbra 32 471 abitants (situaziun dal 2012). Da quels vivan 4214 en la chapitala San Marino. Il pli grond abitadi è Serravalle cun 10 571 abitants. I suondan Borgo Maggiore (6609), Domagnano (3256), Fiorentino (2548), Acquaviva (2096), Faetano (1180), Chiesanuova (1087) e Montegiardino (910). Ultra da quai vivan radund 12 800 burgais da San Marino a l’exteriur, surtut en l’Italia, en ils Stadis Unids, en la Frantscha ed en l’Argentina.

La spessezza da la populaziun munta a 527,5 abitants per kilometer quadrat. La quota da naschientschas sa muventava tranter il 2000 ed il 2004 tar 10,6 per 1000 abitants, la quota da mortoris tar 6,8. L’aspectativa giascha tar 78,6 onns tar ils umens ed 84,9 onns tar las dunnas, quai ch’è ina da las quotas las pli autas dal mund.

Lingua naziunala è il talian. Damai ch’il stadi è orientà fermamain vers il turissem, discurran bunamain tut ils abitants ina lingua estra, per il pli englais, tudestg u franzos. Surtut entaifer la generaziun pli veglia è anc derasà il dialect romagnol, influenzà per part da la regiun vischina Marcas.

Il cristianissem catolic-roman furma la religiun statala da San Marino. Il territori dal stadi fa part da l’uvestgieu San Marino-Montefeltro che suttastat a l’archuvestgieu Ravenna-Cervia

92,3 % da la populaziun èn catolics, 4,7 % fan part d’autras cuminanzas religiusas e 3 % n’appartegnan a nagina religiun.

L’istorgia da San Marino tanscha enavos fin en il quart tschientaner. Dals cumenzaments èn surtut tradits mitus e legendas; a San Marino vegnan quests raquints però resguardads fin oz sco autentics.

Enturn l’onn 300 duai Marinus, in tagliacrappa da l’insla dalmatica Rab, esser vegnì en la citad da Rimini che sa chattava en cumplain svilup. L’onn 303 ha cumenzà sut l’imperatur Diocletian la davosa persecuziun dals cristians en l’Imperi roman. Marinus, ch’era sez cristian, è sinaquai fugì sin il Titano. In pau a la giada èn er auters persequitads s’alliads cun el, uschia ch’igl è sa furmada in’emprima cuminanza cristiana sin la muntogna. Sco data da fundaziun uffiziala vegn inditgà oz ils 3 da settember 301. L’onn 311 è la persecuziun tschessada grazia a l’Edict da toleranza da Nikomedia. Gaudenzio, l’uvestg da Rimini, ha numnà Marinus diacon e Donna Felicissima, ina patriziana romana ch’era convertida al cristianissem, al ha regalà il Titano. Ils davos pleds da Marinus avant sia mort il 366 duain esser stads: «Relinquo vos liberos ab utroque homine» («Jau as lasch enavos libers dad omadus umans», vul dir tant da l’imperatur sco dal papa).

L’emprima cumprova istorica davart la cuminanza cristiana sin il Monte Titano deriva da l’onn 511. En sia ‹Vita Sancti Severini› menziunescha Eugippius er in muntg che viveva sin questa muntogna e numna il territori gia da quel temp San Marino. Documents posteriurs sco per exempel la Sentenza feretrana da l’onn 885 dattan perditga d’ina vita publica bain organisada e superbia. Tenor questa sentenzia n’èsi betg reussì ad uvestgs vischins da far valair lur pretensiuns sin il territori da San Marino.

Durant ils emprims tschientaners era l’existenza da la pitschna cuminanza be enconuschenta a paucs, quai che furmava la meglra protecziun cunter inimis. A partir dal 10avel tschientaner han ins lura cumenzà a fortifitgar la muntogna. Quai resorta d’in document da retg Berengar II da l’onn 951 sco er d’ina bulla da papa Honorius II da 1126. Il 1371 ha cardinal Angelico scrit che la citad sa chattia «sin in fitg aut grip, sisum il qual s’auzan trais grondas turs». En il decurs dal temp èn questas trais turs vegnidas engrondidas cuntinuadamain. Ultra da quai han ins empruvà da daventar independent areguard il provediment d’aua; per quest intent han ins pitgà en il grip immensas cisternas per arcunar l’aua da plievgia. Sut il palaz da la regenza chatt’ins anc oz cisternas che dateschan dals onns 1472 fin 1478.

Enturn l’onn 1200 era la populaziun creschida talmain ch’igl è stà necessari d’engrondir il territori. Quai han ins fatg cun cumprar dus chastels e terrens situads en vischinanza da la muntogna. Da quel temp era San Marino gia ina republica citadina cun agens cudeschs da leschas. Il pli vegl da quels datescha da l’onn 1295. En il decurs dals proxims 300 onns è la legislaziun vegnida precisada adina pli fitg; il sisavel e davos cudesch da leschas datescha dal 1600 e dat perditga en betg main che 314 rubricas d’ina activitad legislativa fitg detagliada.

Las leschas vegnivan relaschadas d’in cussegl dals chaus da las famiglias (l’uschenumnà "Arengo"), e quai per incumbensa dal pievel. Mazzament u tradiment vegniva chastia cun paina da mort. E schizunt la dismessa d’aua tschuffa e da rument sin vias publicas era scumandada – bainchapì d’in temp che questa pratica era usitada en tut l’Europa.

Per proteger la Republica devi gia da quel temp in’armada bain instruida; mintga um tranter 14 e 60 onns pudeva vegnir engaschà da far servetsch militar. L’onn 1243 èn vegnids elegids per l’emprima giada dus Capitani Reggenti. Quests dus schefs dal stadi tenor il model dals consulars romans eran mintgamai en uffizi per sis mais. Il sistem è sa mantegnì fin oz.

A San Marino vivevan Ghibellins e Guelfs ensemen paschaivlamain; ma en consequenza dal conflict tranter la baselgia e l’imperatur ch’è prorut en l’Italia vers la mesadad dal 13avel tschientaner han ils Ghibellins imperials bandischà ils Guelfs. Il fatg che la gronda part da la populaziun simpatisava cun l’imperatur, è d’attribuir a las emprovas cuntinuantas dals uvestgs vischinants d’incassar taglias u d’incorporar il territori da San Marino en lur agen domini. Il conflict ha culminà il 1247 en l’excommunicaziun da la populaziun da San Marino tras papa Innocenz IV. Dus onns pli tard è quella bain vegnida revocada, ma ils burgais da San Marino n’han betg chattà ruaus ed en il decurs dals proxims tschient onns duevan suandar trais ulteriuras excommunicaziuns.

La segunda mesadad dal 13avel tschientaner è en general stada in grev temp per San Marino. La republica guelfa Rimini, che steva sut il despotissem da la famiglia Malatesta, ha empruvà repetidamain da conquistar San Marino. Be grazia ad ina lia cun il ghibellin Guido da Montefeltro e pli tard cun ses figl Federico èsi reussì da parar questas tentativas. Ma ils cumbats han cuntinuà. L’onn 1291 ha il canoni Teodorico empruvà da suttametter San Marino al papa e d’obligar la populaziun da pajar taglia a quel. Quai ha be pudì vegnir impedì grazia ad ina sentenzia da l’enconuschent giurist Palamede da Rimini ch’era vegnì incumbensà d’intermediar tranter las partidas. Tschintg onns pli tard, il 1296, han ils curaturs da la citad Feretrani empruvà da subordinar il territori. Qua ha puspè gidà la sentenzia da Palamede, a la quala papa Bonifazi VIII ha danovamain attribuì vigur legala. La finala ha il papa renconuschì la libertad e suveranitad cumplaina da San Marino. Silsuenter han las regiuns cunfinantas adina puspè empruvà da conquistar la Republica, ma mintga giada senza success. L’onn 1303 èn vegnids arrestads intgins mess da la baselgia feretrana ch’eran entrads en il territori da San Marino, uschia ch’il conflict tranter vischins è danovamain escalà. Grazia a l’armada da San Marino ch’era furmada excellentamain èsi reussì d’imponer a l’uvestg Uberto in contract da pasch.

Ils inimis da San Marino han la finala stuì realisar ch’il territori na sa laschia betg occupar militarmain; perquai han els empruvà da cuntanscher questa finamira sin la via diplomatica. A la Republica è vegnida purschida la remischun ecclesiastica, l’exemziun da taglia ed auters privilegis sco il dretg commerzial. Sco recumpensa dueva San Marino extrader intgins fugitivs d’Urbino. Damai che quest’offerta è vegnida refusada, han las ostilitads, surtut cun la famiglia Malatesta, cuntinuà fin la fin dal 14avel tschientaner. Perdend gist questa famiglia 100 onns pli tard la favur tant dal papa sco er dal retg, ha San Marino profità da la chaschun e reprendì il 1461 la guerra da la vart dal papa. Il 1463 èn ils cumbats ids a fin a favur da San Marino; perquai ha papa Pius II surdà a la Republica ils trais castelli (vischnancas) Fiorentino, Montegiardino e Serravalle. Il medem onn è er Faetano s’associà voluntarmain a la pitschna Republica. Cun quai è ida a fin la davosa guerra e la davosa extensiun territoriala da San Marino.

Il 1503 è Cesare Borgia, il figl da papa Alexander VI, penetrà en la Republica ed ha regì sco despot. Ma sia pussanza n’è betg stada da lunga durada; quasi a medem temp è l’armada da Borgia vegnida battida en il ducadi d’Urbino a chaschun d’ina sullevaziun a la quala er l’armada da San Marino era participada.

Ils 8 d’october 1600 è entrada en vigur ina nova constituziun; ils tratgs da quella èn anc da chattar en la constituziun odierna. Er da quel temp han ils abitants da San Marino adina puspè stuì sa defender cunter conquistaders. L’onn 1602 è vegnì segnà cun la baselgia in contract da protecziun che dueva la finala entrar en vigur il 1631. Malgrà quest success ha la Republica fatg tras quels onns ina crisa. Persunalitads renumadas èn emigradas, famiglias aristocratas èn mortas ora ed il nivel cultural è sa sbassà en il decurs dals proxims decennis.

Pir ina nova conquista dal pajais ha fatg renascher il patriotissem dals abitants da San Marino. L’october 1739 è il cardinal Giulio Alberoni, da quel temp legat papal da la Romagna, penetrà en la Republica. Quella è danovamain sa drizzada al papa. Lez ha tramess il cardinal Enrico Enriquez a San Marino per sa far in maletg da la situaziun. A basa da ses rapport ha il papa cumandà al cardinal Alberoni da sa retrair da la Republica, uschia che quella era gia puspè liberada suenter in mez onn (ils 5 da favrer 1740).

A partir dal 1796 ha Napoleun cumenzà a sa patrunar pass per pass da l’entira peninsla taliana ed ha fundà diversas republicas. Cun quellas ha San Marino immediat fatg cunvegnas da commerzi per exprimer si’attaschadadad envers il general franzos.

Da la champagna en l’Italia vegni rapportà che Napoleun haja cumandà a sia schuldada da sa fermar als cunfins da San Marino e da betg surpassar quels. Napoleun era numnadamain in admiratur dal stadi pitschen che n’era mai stà subdit d’insatgi auter. En l’euforia da sias numerusas victorias haja Napoleun schizunt vulì renconuscher il spiert da resistenza istoric da la Republica cun furnir dus chanuns e pliras chargias granezza e cun conceder a San Marino l’extensiun territoriala fin a la mar. Ils abitants hajan però desistì sapientivamain da la chaschun unica da schlargiar il territori da lur pajais, bain savend ch’els na pudessan uschiglio mai pli viver en pasch cun lur vischins. Er ils chanuns hajan els tramess enavos, ma acceptà gugent las furniziuns da granezza sco regal paschaivel.

Suenter la sconfitta da Napoleun ha il Congress da Vienna fixà il 1815 ch’i duaja vegnir restabilì en l’Italia l’urden d’avant l’èra napoleonica. Quai ha muntà ch’ils Bourbons spagnols han survegnì enavos il sid da la peninsla ed ils Habsburgais il nord, ma er che San Marino ha pudì mantegnair sia suveranitad. 

Durant la fasa dal risorgimento hai dà en tut las parts da l’Italia moviments da libertad ed er la libra Republica da San Marino ha sustegnì quest svilup cun dar asil a fugitivs. Suenter la suppressiun da las revoluziuns dal 1848/49 è Giuseppe Garibaldi fugì a San Marino; il 1861 al è vegnì concedì il dretg da naziunalitad da San Marino.

En rom da votaziuns popularas èn tant la Sicilia sco er l’Italia dal Nord s’exprimidas cun gronda maioritad a favur d’ina adesiun al Reginavel da Sardegna-Piemunt. Medemamain avevan truppas piemuntaisas conquistà il stadi pontifical fin a la regiun da Latium odierna. A basa da quests svilups è vegnì proclamà ils 17 da mars 1861 il Reginavel da l’Italia. San Marino, sco libra republica da vegl ennà, n’ha mai resentì il basegn da sa participar a l’unificaziun taliana ed ha perquai mantegnì sia suveranitad. Abraham Lincoln, il burgais d’onur da San Marino da pli tard, ha scrit en quest connex als Capitani Reggenti: «Cumbain ch’il territori da voss stadi è pitschen: voss stadi è in dals pli autstimads da tut l’istorgia.» Gia ils 22 da mars 1862 ha la Republica fatg vasts contracts cun il nov Reginavel, ils quals han statuì ils dus stadis sco partenaris cun ils medems dretgs. Questa convenziun è vegnida renovada il 1872.

Sco emprim stadi europeic aveva San Marino plinavant abolì l’onn 1865 la paina da mort. Gia dapi l’onn 1468 n’avevan pli gì lieu naginas execuziuns enconuschentas.

Durant l’Emprima Guerra mundiala è San Marino l’emprim sa declerà neutral. Il matg 1915 ha la Republica però segnà in contract stipulà da l’Italia, tenor il qual San Marino è s’obligà da sustegnair durant la guerra naginas tenutas che pudessan far donn a l’Italia. Uschia n’ha San Marino per exempel betg dastgà dar suttetg a deserturs talians. Da l’autra vart èn las autoritads talianas s’obligadas da sequestrar nagins bains da burgais da San Marino per intents da guerra; burgais da l’Italia na giudevan nagina protecziun en quest reguard. En la mesadad dal 1915 èn radund 10 fin 15 students da San Marino ids en guerra; plinavant è vegnì fundà il Comitato pro fratelli combattenti, in’organisaziun che furniva agid umanitar a fugitivs da guerra. Cura che questa organisaziun ha cumenzà ad eriger in lazaret champester, ha l’Austria-Ungaria declerà a San Marino la guerra. 

Cun questa decleraziun da guerra è colliada ina curiusitad europeica: Il 1915 sa chattava San Marino uffizialmain er en guerra cun la Germania (sco stadi allià da l’Austria-Ungaria). Ils dus stadis n’han però mai fatg uffizialmain pasch, uschia che San Marino sa chattava a l’entschatta da la Segunda Guerra mundiala uffizialmain anc adina en stadi da guerra cun la Germania.
Enfin il 1906 vegnivan ils 60 commembers dal parlament da San Marino elegids per vita duranta; lur successiun reglavan ils commembers en atgna reschia. A partir da quel onn èn alura vegnidas realisadas elecziuns che duevan atgnamain rinforzar la democrazia. Ma davent dal 1923 èn stadas colliadas cun il dretg da votar consequenzas negativas per quella. Gia il prim d’avrigl 1923 avevan dus Capitani Reggenti faschistics cumenzà lur uffizi; ils 4 d’avrigl 1923 ha la partida faschistica (Partito Fascista Sammarinese) lura er cuntanschì la maioritad absoluta a chaschun da las elecziuns en il parlament. Malgrà la vischinanza ideologica da la Republica tar il dictatur talian Benito Mussolini n’ha quella mess a disposiziun nagina schuldada a l’armada taliana. E cumbain che la regenza da San Marino era faschistica, è il stadi tuttina s’obligà durant ils onns da guerra a la neutralitad. Il 1941/42 èsi puspè reussì a forzas da l’opposiziun da fitgar pe en il parlament. Quai ha dà schlantscha a la resistenza antifaschistica. Ils 28 da fanadur 1943 è il Partito Fascista Sammarinese sa schlià – trais dis suenter la cupitga da Mussolini. Sinaquai ha San Marino retschavì fin 100 000 fugitivs. 

Malgrà la neutralitad e la marcaziun dal territori statal tras grondas cruschs alvas, han bumbardaders britannics bittà giu ils 26 da zercladur 1944 pliras tschient bumbas sur San Marino, quai ch’ha chaschunà la mort a 60 persunas e blessà pliras tschient persunas. Pli tard ha la regenza britannica concedì che quest’attatga saja stada dal tuttafatg nungiustifitgada. Il settember 1944 èsi vegnì tar ulteriurs cumbats, cura che truppas tudestgas ed alliadas èn fruntadas ina sin l’autra sin territori da San Marino. Ils 19 da settember èsi reussì a la 8avla armada britannica da conquistar il territori. Ils alliads èn restads fin il november 1944 a San Marino, tranter auter per gidar a repatriar ils numerus fugitivs.

La cupitga da la regenza faschistica n’ha betg necessità d’adattar la constituziun u la legislaziun. Uschia hai be da pitschnas midadas politicas en il suenterguerra. Tranter auter è vegnì introducì il 1960 il dretg d’eleger activ per las dunnas ed il 1973 er il dretg d’eleger passiv.

In fatg che vegn savens survesì è che la Republica è vegnida regida tranter il 1947 ed il 1957 e danovamain tranter il 1978 ed il 1986 d’ina front populara sanestra che cumpigliava er ils communists. Quai ha gì per consequenza che la Spagna sut il reschim da Franco, ch’aveva ina tenuta extremamain anticommunistica, refusava a turists ed a viagiaturs da fatschenta da San Marino l’entrada en il pajais. La fin dals onns 1980 ha la partida communistica da San Marino midà ses num en Partida democratic-progressiva.

Dapi la fin dals onns 1950 ha il turissem cumenzà a giugar ina rolla adina pli impurtanta a San Marino. Il 2005 han betg main che 2 milliuns turists visità il stadi cun ses bundant 30 000 abitants. Las entradas da taglia èn creschidas talmain che l’entir provediment medicinal po vegnir purschì dapi il 1975 gratuitamain. Oz derivan radund 60 procent da las entradas da la Republica directamain u indirectamain dal turissem. La gronda part dals turists arriva per excursiuns d’in di dals centers turistics situads a l’Adria, per exempel da Rimini u da Pesaro. La Republica – ch’è dapi il 1992 commembra da las Naziuns unidas – è libra da debits.

Il sistem politic da San Marino è quel d’ina democrazia represchentativa parlamentara. Questa furma è vegnida fixada en la constituziun da San Marino ch’è la pli veglia constituziun republicana dal mund (quella è entrada en vigur anc avant la constituziun dals Stadis Unids).

San Marino vegn adina regì da dus schefs dal stadi. Igl èn quai ils dus Capitani Reggenti ch’exequeschan lur uffizi a moda collegiala e quai per mintgamai sis mais. Els vegnan elegids dal parlament ed introducids en lur uffizi mintg’onn il prim d’avrigl ed il prim d’october. Quest reglament deriva d’ina lescha da l’onn 1200. Ella ha la finamira d’impedir che las persunas a la testa dal stadi sajan munidas memia ditg cun memia bler pussanza; ultra da quai è garantida ina controlla vicendaivla a l’intern dal gremi. La divisiun da la pussanza è cun quai cumparegliabla a quella dals consuls dal temp da la Republica romana avant bundant 2000 onns.

La veglia instituziun da l’Arengo, oriundamain l’assamblea da tut ils chaus da famiglia, ha surdà pli tard sias cumpetenzas al Consiglio Grande e Generale. Oz vegn il term ‹Arengo› duvrà per designar la totalitad da las votantas e dals votants. Questa cuminanza vegn convocada duas giadas l’onn, mintgamai suenter l’introducziun en uffizi dals dus novs Capitani Reggenti. A chaschun da questas radunanzas han ils burgais da San Marino la pussaivladad d’inoltrar al Consiglio Grande dumondas e propostas d’interess general.

La pussanza legislativa furma il Consiglio Grande e Generale. Quel sa cumpona da 60 commembers e vegn elegì dals burgais sur 18 onns per in temp d’uffizi da tschintg onns. Quest gremi approvescha er il budget statal e nominescha ils Capitani Reggenti. 

L’autoritad executiva è il Congresso di Stato. El consista da diesch ministers (Segretari di Stato) che vegnan elegids dal Consiglio Grande e Generale per mintgamai tschintg onns. Il minister da l’exteriur è mintgamai a medem temp il schef da la regenza.

La giudicativa vegn exequida dal Consiglio dei XII. Quest gremi vegn elegì dal Consiglio Grande e Generale mintgamai per ina perioda da legislatura. Il Consiglio dei XII è a medem temp in organ dal dretg administrativ sco er la pli auta instanza giudiziala da la Republica. Dus delegads da la regenza (Sindaci di Governo) represchentan il stadi avant dretgira sco er en cas da dispitas areguard dumondas da finanzas e da facultad.

Il territori statal da San Marino è dividì en nov castelli (vischnancas) che correspundan a l’intschess da las anteriuras plaivs. Mintga castello ha in cussegl da vischnanca (giunta) che vegn elegì dals abitants e che vegn manà d’in capitano ch’è elegì per mintgamai tschintg onns.

La Republica San Marino sa chatta da preschent en relaziuns diplomaticas u consularas cun radund 90 stadis. Las represchentanzas diplomatics da la Republica a l’exteriur han per regla la posiziun da consulats u da consulats generals.

San Marino è commember da numerusas organisaziuns internaziunals, tranter auter da l’UNO, da l’UNESCO, dal Cussegl da l’Europa, dal Fond monetar internaziunal, dal Tribunal internaziunal, da l’Organisaziun mundiala da la sanadad, da l’Organisaziun mundiala dal turissem e schizunt da la Cumissiun internaziunala cunter la chatscha da balenas.

La Republica tgira er relaziuns uffizialas cun l’Uniun europeica – cumbain ch’ella n’è betg commembra da quella – e participescha a las sesidas da l’Organisaziun per la segirezza e la collavuraziun en l’Europa.

Damai ch’il territori da San Marino vegn circumdà dal tuttafatg da l’Italia, vegn la defensiun garantida en cas da guerra tras l’Italia. Per simbolisar l’independenza mantegna il stadi però ina pitschna armada cun incumbensas da duana e polizia sco er funcziuns represchentativas.

Sco gia menziunà è San Marino dividì en nov castelli che furman a medem temp vischnancas autonomas.

La Citad da San Marino furma la chapitala da la pitschna Republica. Edifizis e monuments da renum mundial sco il palaz da la regenza (Palazzo Publico) ed ils trais chastels, numerus museums, las bundant 1000 butias ed in panorama unic fan da la citad in center turistic che vegn visità mintg’onn da radund 2 milliuns persunas. Ils 31 da december 2012 vivevan en la citad 4214 abitants.

Il num dal castello Acquaviva deriva d’ina impurtanta funtauna che sa chatta al pe dal Montecerreto, ina muntogna ch’è cuverta cun in guaud da pinias. Tenor la ditga è situada qua la grotta che duai avair servì a s. Marino sco emprim refugi. En quest quartier sa chatta in dals enconuschents trajects da motocross ed in pau aval l’impurtant center industrial Gualdicciolo. Dumber d’abitants il 2012: 2096.

Il vitg Borgo Maggiore è situà en il nord al pe dal Monte Titano. Quest lieu aveva pli baud num Mercatale (lieu da martgà) ed è restà fin oz ina da las plazzas da martgà las pli impurtantas da San Marino. Cun agid d’ina pendiculara arriv’ins da qua directamain sin il Monte Titano en la Citad da San Marino. Cun 6609 abitants (2012) è Borgo Maggiore il segund grond abitadi da la Republica.

Il castello Chiesanuova en il sidvest da la Republica è s’associà il 1320 voluntarmain a San Marino. Fin il 16avel tschientaner sa numnava il territori Busignano. L’economia da questa pitschna vischnanca cun 1087 abitants (2012) è segnada fermamain da l’agricultura. Sco castello porta Chiesanuova er il num Penna Rossa e porta en la vopna ina plima da colur cotschna.

Domagnano cun ses 3256 abitants (2012) è in pitschen vitg ch’era gia abità dal temp dals Romans. Da qua pon ins fotografar bain il Monte Titano e la mar. Sco castello sa numna il lieu Montelupo e porta en la vopna in luf alv davant ina muntogna da colur verda.

La vischnanca Faetano tutga dapi il 1463 tar il territori da San Marino. Cun 1180 abitants (2012) è Faetano in dals pitschens castelli che porscha persuenter bler verd ed in grond lai.

Las trais vischnancas Fiorentino (2548 abitants il 2012), Montegiardino (910) e Serravalle (10571) èn tuttas vegnidas conquistadas il 1463. A Serravalle sa chatta la pli gronda citad dal pajais, Dogana, che furma il lieu d’entrada per l’Italia.

San Marino na posseda naginas resursas mineralas. La surfatscha dal pajais vegn en emprima lingia tratga a niz per l’agricultura e la selvicultura. Fin viaden ils onns 1960 viveva la populaziun surtut da la cultivaziun dal terren, da l’allevament da muvel e da l’explotaziun da las crapperas indigenas. Dapi lura ha gì lieu in svilup cuntinuant en ils secturs da la mastergnanza e dal commerzi, ma er en l’industria (surtut grazia al turissem).

A San Marino vegnan cultivads granezza, vin, ulivas e puma; l’allevament da muvel sa concentrescha en emprima lingia sin arments e portgs. Ils pli impurtants products da l’artisanadi e da l’industria da la classa mesauna èn products da cheramica, plattinas, mobiglias, dultscharias, liquors, colurs e vernisch, textilias (saida) e vestgadira. Exportà vegn surtut vin e launa, products artisanals e marcas postalas. Il stadi sa finanziescha tras la vendita da marcas postalas (10 % dal product naziunal brut) e tras ulteriuras entradas or dal turissem. A moda directa ed indirecta sa laschan attribuir radund 60 % da tut las devisas ch’arrivan en il pajais al sectur turistic. Taglias na vegnan praticamain incassadas naginas. Importads vegnan surtut products finids e da consum, ma er aur per ils numerus aurers e giuveliers.

L’entrada media per persuna l’onn 2008 ha muntà a 50 670 dollars. 52 % da la populaziun lavuran en il sectur da servetschs, 41 % en l’industria e 7 % en il sectur primar.

Avant l’uniun monetara europeica era en diever la lira a San Marino. Tuttina sco la lira dal Vatican furmava quella nominalmain ina valuta independenta; facticamain era ella però liada cun in curs da stgomi fix a la lira taliana. Suenter in’interrupziun da 34 onns ha San Marino er cumenzà l’onn 1972 ad edir puspè atgnas munaidas. Pli tard èn suandadas atgnas munaidas dad aur ch’eran però be valaivlas a l’intern dal stadi. Dapi il prim da schaner 2002 vala a San Marino l’euro. La Republica edescha atgnas munaidas cun ina battida specifica naziunala sin la vart davos.

Avant il 2010 valeva San Marino uffizialmain sco oasa fiscala. Resguardond ils novs standards stipulads da l’Organisaziun da cooperaziun e svilup economic en l’Europa è la Republica dapi lura londervi da s’adattar a las novas directivas da taglia internaziunals che duajan impedir la fugia fiscala. En il fratemp han burgais talians retratg da las bancas da San Marino radund 5,7 milliardas euros u radund la mesadad da tut ils deposits da questas bancas. Malgrà quai n’è la sanaziun structurala anc betg terminada.

L’Italia presta pajaments da gulivaziun per recumpensa che la Republica n’utilisescha betg memia ferm l’independenza economica e fiscala e per garantir che quella na fetschia betg diever da sia suveranitad a disfavur da l’Italia. Las nov bancas ch’èn activas a San Marino sez èn surtut focusadas sin fatschentas a l’intern; transacziuns internaziunalas vegnan per regla exequidas sur bancas talianas.

Il 2009 ha il quint statal nudà entradas da 652,9 milliuns dollars ed expensas da 690,6 milliuns dollars. Da quai resulta in surpli d’entradas en l’autezza da 3,6 % dal product naziunal brut (PNB). Quest quint annual è represchentativ er per auters onns (cun excepziun da la crisa finanziala dal 2011), uschia ch’i na fa betg surstar che San Marino n’ha nagins daivets statals.

Il 2006 sa laschavan las expensas statalas attribuir als suandants secturs (en % dal PNB): sanadad 7,2 %, furmaziun (naginas indicaziuns), militar (naginas indicaziuns).

Fin il 1944 possedeva San Marino ina lingia da viafier electrifitgada che colliava la chapitala cun Rimini; da là era garantida la colliaziun cun l’entira rait da viafier taliana. Sin il territori da la Republica eran situadas sis staziuns da viafier: Dogana, Serravalle, Domagnano, Valdragone, Borgo Maggiore e San Marino. Tras bumbardaments durant la Segunda Guerra mundiala è la lingia da viafier vegnida destruida parzialmain e messa silsuenter ord funcziun.

Ina pendiculara da radund 1,5 km lunghezza collia San Marino cun Borgo Maggiore.

Il traffic regiunal vegn provedì d’in servetsch da bus che collia tut las vischnancas. Tranter la chapitala e la staziun dal tren a Rimini datti er colliaziuns da bus regularas cun fermadas supplementaras a Borgo Maggiore, Domagnano, Serravalle e Dogana.

La rait da vias ha ina lunghezza da radund 220 km. Ina via directa libra da taxas collia il cunfin dal stadi sper Dogana cun Borgo Maggiore. Ultra da quai exista ina via da sviament che maina al pe dal Titano enturn la citad da San Marino. Sur la rait da vias da San Marino sa laschan cuntanscher spertamain ports, plazzas d’aviaziun e staziuns dal tren en la regiun Emilia-Romagna. Ina via directa collia San Marino cun la citad da Rimini situada en ina distanza da 24 km. 

La plazza d’aviaziun da Rimini giascha bain sin territori talian, ma ella furma a medem temp l’eroport per il traffic aviatic da lingia da la Republica. Sin il territori da San Marino è situada ina plazza d’aviaziun da sport (a Torraccia en la vischnanca da Domagnano).

La cultura da San Marino è segnada da si’istorgia e dal regl da libertad da ses abitants. Mintg’onn han lieu dis dal temp medieval, e l’installaziun dals Capitani Reggenti mintga mez onn è medemamain ina gronda ceremonia. In’impurtanta rolla gioga en quest connex la Guardia del Consiglio Grande e Generale. Questa garda è vegnida installada il 1740 suenter la liberaziun da la Republica or dals mauns dal cardinal Giulio Alberoni. Fin oz è questa pitschna armada da voluntaris cun sias unifurmas istoricas caracteristicas responsabla per la protecziun dals chaus dal stadi e dal parlament e gioga in’impurtanta rolla a chaschun da festas statalas. Talas festivitads dattan er chaschun da sunar l’imni naziunal da San Marino. Quel è vegnì scrit il 1894 dal cumponist e violinist Federico Consolo e na posseda nagin text. Il temp da fluriziun da la musica da San Marino ha furmà il 17avel tschientaner. En lezza epoca ha per exempel Francesco Maria Marini da Pesaro cumponì a San Marino ses Concerti Spirituali, ina collecziun da 27 concerts.

Er la festa naziunala dals 3 da settember ha lieu en furma d’ina festa populara che lascha reviver veglias tradiziuns. Tranter auter èn mintgamai da vesair las producziuns dal corp da balestrers I balestrieri ch’exista dapi il 1295.
En la citad da San Marino existan numerus museums. En il palaz Pergami Belluzzi è situà il museum statal (Museo di Stato) cun millis d’exponats davart l’istorgia da San Marino: chats archeologics, documents istorics, munaidas e maletgs. En l’uschenumnada ‹Segunda tur› è situà in museum per armas anticas (Museo delle Armi Antiche). Quel mussa radund 1500 armas, surtut dal 15avel al 17avel tschientaner. Dals ulteriurs museums sajan be numnads intgins: in dals pli gronds museums d’autos da Ferrari, il museum d’armas da l’Emprima e Segunda Guerra mundiala, il cabinet da figuras da tschaira cun scenas or da l’istorgia da la Republica ed il museum da la tortura.

Ulteriuras attracziuns furman la baselgia San Francesco e la basilica San Marino ch’è vegnida erigida il 1836 en il stil neoclassic. En quest’ultima sa chattan las reliquias dal sontg patrun Marinus. En pli il Palazzo del Governo, il palaz da la regenza gotic-toscanic a la Piazza della Libertà. Da las fortezzas ch’èn vegnidas erigidas en il 11avel e 13avel tschientaner sin las tschimas dal Monte Titano han ins ina vista magnifica fin a la mar e vers l’intern da l’Italia.

San Marino enconuscha in’obligaziun d’ir a scola da diesch onns; quella sa divida en tschintg onns scola primara, trais onns scola secundara inferiura e dus onns scola secundara superiura. Per cuntanscher la maturitad sto la scola vegnir visitada per trais ulteriurs onns. Alternativamain datti la pussaivladad d’absolver ina furmaziun professiunala che cuzza dus onns.

Dapi il 1985 posseda San Marino ina pitschna universitad, l’Università degli Studi della Repubblica di San Marino. Il Center internaziunal per studis semiotics e cognitivs che fa part da quella è vegnì fundà il 1988 da l’enconuschent autur talian Umberto Eco. El sez ha docì a l’universitad fin il 1995.

La posta da San Marino operescha independentamain da la posta taliana. Be areguard ils numers postals vegnan ils uffizis postals da San Marino tractads sco sch’els fissan uffizis da la provinza taliana vischinanta Rimini. Da muntada èn surtut las marcas postalas da San Marino che vegnan stimadas dals filatelists. 

La rait da telecommunicaziun è integrada dal tuttafatg en la rait taliana e vegn er administrada tras la Telecom Italia. Sco provider d’internet è preschent a San Marino Intelcom che maina er il top-level-domain ‹.sm›.

San Marino RTV, l’emettur da dretg public ch’è vegnì fundà il 1991, maina tant in emettur da radio sco er in da televisiun. Ultra da quai datti dus emetturs da radio privats. 

Las duas pli impurtantas gasettas dal di èn ‹La Tribuna Sammarinese› e ‹San Marino Oggi›. Las duas gasettas ‹Corriere di Informazione Sammarinese› e ‹Resto del Carlino› vegnan bain producidas en l’Italia, ma cuntegnan paginas d’infurmaziun specificas davart San Marino.

Il sport il pli popular a San Marino è il ballape. Malgrà ses pitschen dumber d’abitants enconuscha la Republica in campiunadi naziunal cun 15 squadras. La squadra naziunala sa participescha er a turniers internaziunals. Ils giugaders da ballape da San Marino èn però quasi tuts amaturs, uschia ch’igl è grev per la Republica da concurrer cun ils profis d’autras naziuns.

Tranter il 1981 ed il 2006 è vegnì manà tras ad Imola (Provinza da Bologna, ca. 100 km en il nordvest da San Marino) il Grond premi da San Marino da la furmla 1. L’onn 1980 era il grond Premi da l’Italia vegnì transferì da Monza ad Imola; pervi da gronda critica è questa decisiun però gia vegnida revocada in onn pli tard. Per betg stuair desister sin Imola – la cursa da chasa da Ferrari ch’ha sia sedia en la vischinanza – è naschida l’idea da realisar il Grond premi da San Marino. Per motivs da termin è vegnida stritgada il 2007 tant la segunda cursa en l’Italia sco er la segunda cursa en Germania. Il 1994 eran vegnids per la vita ad Imola – en dus differents accidents – ils pilots da furmla 1 Roland Ratzenberger (Austria) ed Ayrton Senna (Brasilia) ch’era stà trais giadas campiun mundial. Igl è quai stà ina da las fins d’emna las pli desastrusas en l’istorgia da la furmla 1.

Dapi il 2007 ha puspè lieu a Misano sper Rimini il Grand Prix da San Marino per motos che fa part dal campiunadi mundial da motociclissem. Il motociclist da San Marino Manuel Poggiali è daventà il 2001 e 2004 campiun mundial.




</doc>
<doc id="6105" url="https://rm.wikipedia.org/wiki?curid=6105" title="Grezia">
Grezia

La Grezia (grec Elláda, Ελλάδα u formalmain Ellás, Ελλάς ‹Hellas›) è in stadi situà en l’Europa dal Sidost. Cun sias costas ordvart vastas e las bleras inslas è la Grezia in tipic stadi mediterran. Ils stadis cunfinants èn l’Albania, la Macedonia, la Bulgaria e la Tirchia. La Grezia fa part da l’Uniun europeica e da la zona da l’euro. Ella è commembra da las Naziuns unidas, da l’OECD, da la NATO, da l’OSZE e dal Cussegl da l’Europa. 

Ils Grecs numnan sasezs per regla ‹Hellens› (grec Έλληνες), schebain che er lur atgna denominaziun ha varià en il decurs dal temp. En la gronda part da las linguas da derivanza europeica cumenza il num da la Grezia cun ils bustabs ‹gr›. L’origin da tut questas furmas giascha en il term latin ‹Graecus›, il num d’in pievel oriund da la Beozia ch’aveva colonisà a partir dal 8avel tschientaner a.C. parts da l’Italia. Uschia è il num ‹Grecs› gia sa derasà en l’antica sco denominaziun generala per tut ils Hellens. Quai vala dentant be per l’Europa dal Vest. Ils Persians, Tircs ed auters pievels da l’ost dovran per regla il term ‹Yunan› da Ιωνία (Ionia), la denominaziun greca per la costa occidentala da l’Anatolia. En il 6avel tschientaner a.C. aveva la Persia victorisà il pievel dals Ions. Analog als ‹Graeci› dal vest è quest num alura vegnì duvrà per tut ils Hellens.

La Grezia giascha en la part orientala da la Mar Mediterrana. Geograficamain sa cumpona il pajais da la terra franca situada al sid dal Balcan e da la peninsla Peloponnes ch’è dentant vegnida spartida dal nordost tras l’erecziun da Chanal da Corint (1893). Vitiers vegnan numerusas inslas situadas en la Mar Egea e Mar Ionica, ma er en la Mar Libica.

Ils cunfins politics vers nord furman ils stadis Albania (282 km), Macedonia (228 km) e Bulgaria (494 km), vers ost la Tirchia (206 km). En il vest furma la Mar Ionica in cunfin natiral vers la Peninsla taliana e la Sicilia, en il sid la Mar Libica vers il continent african. L’insla Gavdos en la Mar Libica furma il punct geografic situà il pli en il sid dal pajais ed a medem temp da tut l’Europa.

Il pajais ha ina surfatscha da 131 957 km²: 106 915 km² furman la terra franca, 25 042 km² (radund 19 %) sa repartan sin betg main che 3054 inslas, da las qualas 87 èn abitadas. Pervia dal grond dumber d’inslas han las costas da la Grezia ina lunghezza remartgabla da 13 676 km. In’ulteriura particularitad geografica furma la gronda extensiun dal pajais en relaziun cun sia surfatscha relativamain pitschna. La lingia directa da l’insla Othoni sper Corfu en il nordvest dal pajais enfin tar l’insla Kastelorizo en il sidost munta a betg main che 983 km. L’extensiun en direcziun ost-vest munta a 550 km.
Malgrà ses caracter maritim ha la Grezia ina cumpart da muntognas da 77,9 % e vala perquai sco pajais muntagnard. Il pli aut culm dal pajais furma il Mytikas (2917 m) che sa chatta en la chadaina da l’Olimp. Planiras pli grondas da muntada economica datti be paucas; quellas sa chattan sur tut en las regiuns Tessalia, Macedonia e Trachia situadas en il nordost dal pajais.

Er ils flums pli gronds che mainan l’entir onn aua sa chattan per gronda part en il nord dal pajais. En il sid percunter mainan ils flums be per temp aua. Durant la perioda da plievgia pon els dentant sa midar en currents ordvart furius. 

Il clima en Grezia è per gronda part mediterran, cun stads sitgas e chaudas ed envierns umids e miaivels. A l’intern dal pajais crodan las temperaturas l’enviern in pau pli fitg che a las costas, uschia ch’i po er dar naiv.

Pervia da las bleras inslas sparpagliadas posseda la Grezia ina fauna e flora indigena ordvart variada. En diesch parcs naziunals e dus parcs da mar stat la natira sut protecziun speziala.

Sper la populaziun ortodoxa da lingua greca datti en il pajais differentas minoritads religiusas e linguisticas sco er gruppas d’immigrants. Damai ch’il stadi resguarda tut las burgaisas ed ils burgais sco ‹Grecs› na datti naginas statisticas uffizialas davart questas minoritads.

97,4 % da la populaziun greca discurran il grec modern. Ma enfin tar ils stgomis da populaziun cun la Tirchia e la Bulgaria tranter il 1920 ed il 1925 – en consequenza dals contracts da Neuilliy (1919) e Losanna (1923) – era la Grezia facticamain in stadi multinaziunal. Suenter il 1925 è la cumpart da las persunas betg grecas crudada cuntinuadamain da 15 % a la quota odierna da main che 5 %. Surtut durant l’occupaziun tras la Germania naziunalsocialistica (1941–1945) e durant la Guerra civila greca (1946–1949) èn commembers da minoritads vegnids persequitads u stgatschads. Oz furman ils radund 500 000 Albanais la gronda minoritad. I suondan radund 60 000 Tircs, 40 000 Macedons e 40 000 Aromuns.

A partir dals onns 1990 è la Grezia sa midada d’in pajais d’emigraziun en in pajais d’immigraziun. Ils immigrants derivan per gronda part da la diaspora greca (per exempel dals anteriurs stadis da l’Uniun sovietica) e dals vischins en l’Europa dal Sidost. In’emigraziun creschenta vers ils cunfins da l’Uniun europeica situads en Grezia succeda nà da l’Africa e da l’Asia. 
Gist sco en l’Irlanda e la Pologna gioga l’appartegnientscha religiusa er en Grezia ina rolla centrala sco segn d’identificaziun naziunal. Pervia da quai èn il confess religius sco er la pratica ed ils rituals religius sa mantegnids en grondas parts da la populaziun. Radund 97 % da la populaziun inditgescha d’appartegnair a la baselgia ortodoxa. En pli è la Grezia il sulet stadi en l’entir mund ch’ha declerà questa confessiun dal cristianissem sco religiun statala.

Pir en il decurs dals davos decennis ha gì lieu ina tscherta secularisaziun. Uschia èn las nozzas en baselgia obligatoricas vegnidas abolidas il 1982. La fin dals onns 1990 è vegnida stritgada l’appartegnientscha religiusa en la carta d’identitad, ed il 2008 è vegnida abolida l’obligaziun da frequentar l’instrucziun da religiun ortodoxa. 

Sco ulteriuras confessiuns cristianas existan en Grezia radund 121 000 catolics, 50 000 testimonis da Jehova e 30 000 evangelicals. La cumpart da muslimas e muslims era crudà suenter il stgomi dal 1923 sut 100 000. Oz vivan en Grezia radund 150 000 muslims autoctons (en spezial en Trachia), en pli radund 500 000 enfin 700 000 immigrants. Er il giudaissem è preschent da vegl ennà en Grezia. Anc il 1920 devi 25 cuminanzas gidieuas e 40 sinagogas be a Thessaloniki che furma la segund gronda citad dal pajais. Malgrà diversas acziuns da salvament duevan dentant be 14 % dals Gidieus en Grezia surviver il holocaust. Ed oz maridan blers gidieus grecs partenaris da confessiun ortodoxa, uschia ch’il dumber actual dals Gidieus munta a be 5000.

La Grezia antica tanscheva, ultra dal territori odiern, fin viaden en l’Asia Minura e vegn considerada sco la tgina da l’Europa. Quai surtut pervia da las prestaziuns civilisatoricas sin champs multifars sco la filosofia, las scienzas natiralas, l’istoriografia u la litteratura.

L’onn 146 a.C. è il territori da la Grezia odierna daventà ina provinza romana. Dapi la partiziun dal reginavel il 395 ha la Grezia fatg part dal Reginavel bizantin.

La conquista da Constantinopel en rom da la Quarta cruschada (1204) ha disfatg la pussanza dal stadi bizantin. Il territori è sa dividì en stadis da cruschaders (sco il Reginavel da Thessaloniki, il principadi Achaia ed intgins auters) ed en stadis da tempra bizantinica sco il Despotat Epirus. Auters territoris èn daventads colonias da la Republica da Vaniescha, pli tard era da Genua e da l’Urden dals johannits.

Suenter la reconquista da Constantinopel tras Michael VIII il 1261 ha la dinastia dals Palaiologs fundà danovamain il stadi bizantin. Igl è dentant be reussì da conquistar parts da la Grezia, entant che tscherts territoris èn vegnids sut il domini da l’Imperi serb ch’ha cuntanschì sia pli grond’extensiun enturn il 1350 sut Stefan Uroš IV Dušan.
Favurisadas tras la flaivlezza da l’Imperi bizantin han truppas da l’Imperi osmanic conquistà tranter il 1359 ed il 1451 grondas parts da la Grezia. En il decurs dals proxims tschientaners han ils Osmans schlargià lur stadi sin l’entir territori grec, cun excepziun da las inslas ionicas.

Il 1821 è prorutta la Revoluziun greca, a la quala intellectuals sco Rigas Velestinlis e la Filiki Eteria avevan fullà via. En la Battaglia da Navarino han forzas navalas europeicas battì la flotta osmanica. Il 1827 è sa furmada in’emprima regenza greca. Tras il Protocol da Londra dals 3 da favrer 1830, renconuschì tras l’Imperi osmanic ils 24 d’avrigl, èn la Grezia Centrala, il Peloponnes e las Cicladas vegnids declerads sco stadi grec independent. Ioannis Kapodistrias è daventà l’emprim schef dal stadi.

Per evitar che la sbrinzla dal republicanissem sa derasia nà da la Grezia en tut l’Europa, han las pussanzas europeicas etablì d’ordaifer ina monarchia en Grezia. Cun far dependent il pajament da credits da quest svilup, è il prinzi bavarais Otto daventà il 1832 l’emprim retg da la Grezia. Il 1864 è suandà Georg I ed il 1913 Konstantin I, entant ch’il territori dal stadi ha pudì vegnir schlargià successivamain a la situaziun odierna. 
Al cumenzament da l’Emprima Guerra mundiala tutgava la Grezia tar ils stadis neutrals. Suenter ch’ils Alliads han sfurzà retg Konstantin I d’abditgar, è la Grezia entrada en la guerra encunter las Pussanzas centralas, en spezial encunter la Bulgaria e l’Imperi osmanic. Suenter la guerra ha la Grezia empruvà – cun sustegn dals Alliads victorisants – da profitar territorialmain da la sconfitta da l’Imperi osmanic. La guerra tranter la Grezia e la Tirchia è dentant ida a fin il 1922 cun ina clera terrada da la Grezia. En il Contract da Losanna dal 1923 è vegnì concludì in barat da la populaziun. Tut ils Grecs che vivevan en Tirchia (cun excepziun dad Istanbul e d’intginas inslas) èn vegnids sfurzads d’emigrar (radund 1,5 milliuns persunas). Da l’autra vart han radund 0,5 milliuns muslims tircs da tut las parts dal pajais (cun excepziun da la Trachia) stuì bandunar la Grezia. La quota da fugitivs en Grezia muntava da quel temp a radund 25 %; en spezial la populaziun d’Athen è s’augmentada fermamain.

Durant la Segunda Guerra mundiala ha la Grezia sut il dictatur general Metaxas refusà in ultimatum da capitulaziun talian. Il di da quest ‹na›, ils 28 d’october 1940, vegn celebrà oz – sper ils 25 da mars (entschatta da la Revoluziun greca il 1821) – sco di da festa naziunala. Sinaquai ha l’Italia attatgà la Grezia cun in surpli da schuldads, ma ha stuì suttacumber a las truppas grecas e sa retrair fin lunsch davos ils cunfins albanais. Pir l’intervenziun da la Germania l’avrigl e matg 1941 nà da la Jugoslavia e Bulgaria è vegnida da rumper la resistenza greca.

L’Italia, la Germania e la Bulgaria han sinaquai erigì in reschim d’occupaziun ordvart sever. Da tut ils pajais occupads aveva la Grezia da pajar ils pli auts custs d’occupaziun. La mancanza da vivonda ha manà ad ina fomina ed in augment da la mortalitad d’uffants pitschens da sur 80 %. Er encunter il moviment da partisans èn las pussanzas d’occupaziun intervegnidas repetidamain a moda crudaivla. En tut han radund 70 000 enfin 80 000 persunas pers la vita en la guerra da partisans u en rom da mesiras da vendetga commessas tras truppas tudestgas, talianas e bulgaras.

La Segunda Guerra mundiala è ida a finir en Grezia en ina guerra civila. En vastas parts dal pajais è sa furmà nà da la dretga (e tolerà dals republicans) in terrur encunter ils communists. Ils partisans communists avevan purtà il pli grond burdi en la resistenza encunter ils occupants ed èn uss puspè stads necessitads d’ir en la gueriglia. Sustegnids vegnivan els en emprima lingia da la Jugoslavia, per part er da l’Albania. Il cuntramoviment roialistic giudeva il sustegn da la Gronda Britannia e dals Stadis Unids. En il decurs da la guerra civila – ch’è vegnida manada da vart da la regenza cun gronda rigurusadad, er envers la populaziun civila – èn las furmaziuns communistas vegnidas stgatschadas enavos vers il nordvest dal pajais. La fin dal sustegn da vart da la Jugoslavia ha lura definitivamain fatg fin a lur pussanza militara. Il sustegn manglus da vart dals stadis realsocialistics è d’attribuir ad ina cunvegna davart las sferas d’interess sin il Balcan fatga l’october 1944 tranter Stalin e Churchill. Tenor quella muntava la relaziun d’influenza per la Grezia a «90 % vest e 10 % ost». Da vart dals communists grecs è quest cumpromiss politic vegnì resentì sco «tradiment sovietic».

En il senn d’in anticommunissem rigurus èn blers dretgs dals burgais e libertads stads restrenschids enfin ils onns 1960. Gia il 1952 era la Grezia s’associada a la NATO ed aveva uschia sigillà si’appartegnientscha strategica al vest. Cun agid dal Plan da Marshall e grazia a las entradas creschentas dal turissem è l’economia dal pajais sa restabilida en ils onns 1950/60.
Il 1955 han gì lieu en Tirchia pogroms ch’eran drizzads en emprima lingia encunter la minoritad greca ad Istanbul, Izmir ed Ankara. Sinaquai èn radund 100 000 Grecs emigrads en Grezia ed en auters pajais. Entant che la minoritad dals Grecs ortodox ad Istanbul dumbrava il 1945 radund 125 000 persunas, è quest dumber sa diminuì drasticamain en consequenza dals eveniments dal 1955. Il 1999 vivevan be pli 2500 Grecs en l’entira Tirchia.

Ils 21 d’avrigl 1967 ha ina gruppa d’uffiziers da la dretga extrema sut Georgios Papadopoulos fatg in culp dal stadi (l’uschenumnà putsch dals colonels). Ils putschists han vulì prevegnir a la victoria electorala da la partida socialistica Eniea Dimokratiki Aristera ed han endrizzà ina dictatura militara. Suenter arrestaziuns en massa èn commembers da l’opposiziun sanestra vegnids empraschunads, torturads ed assassinads; auters – sco per exempel il cumponist Mikis Theodorakis – èn vegnids sfurzads da sa render en l’exil. Ils 17 da november 1973 ha la junta abattì cun agid da chars armads la revolta da students ad Athen. Quest proceder ordvart brutal ha discredità il reschim tant a l’intern sco a l’exteriur. Silsuenter ha la junta fatg naufragi cun la tentativa da vulair unir il pajais cun la Republica Cipra. Suenter che truppas tircas èn arrivadas sin l’insla, è la dictatura militara en Grezia dada ensemen definitivamain. Il 1974 è il pajais returnà sut Konstantin Karamanlis a la democrazia. En ina votaziun è il pievel sa decidì cleramain per la furma dal stadi republicana ed encunter ina reintroducziun da la monarchia.

Gia dapi il 1961 ha existì in contract d’associaziun cun la Cuminanza europeica d’economia (CEE, l’organisaziun antecessura da l’Uniun europeica dad oz). Pervia da la dictatura militara han las tractativas per l’adesiun dentant pir cumenzà il 1976. Il 1981 è la Grezia daventada il 10avel commember da la CEE. Dapi lura profitescha il pajais d’agid economic e d’infrastructura; da l’autra vart ha la Grezia stuì abolir las duanas d’import che protegivan ils producents indigens visavi la concurrenza da l’exteriur.

Suenter la fin da la Guerra fraida ha en spezial il declin da la Jugoslavia gì consequenzas per la Grezia. Enfin lura furmava la via da transit tras il Balcan (l’uschenumnada ‹Autoput›) la colliaziun principala tranter la Grezia ed ils alliads da l’Europa dal Vest. Per quest motiv è la Grezia s’opponida – senza success – ad ina renconuschientscha prematura da l’independenza da las novas republicas. Sper effects economics temevan ins er il privel da conflicts politics ed etnics ch’avessan pudì avair influenza sin la Grezia.

En il medem connex stat il conflict pervia dal num da l’anteriura republica parziala da la Jugoslavia Macedonia. Quest num aveva la Jugoslavia attribuì a la regiun l’onn 1945; l’independenza sco agen stadi sut il medem num ha la Grezia dentant resentì sco provocaziun. Or da la perspectiva da la Grezia pudess quest num svegliar pretensiuns territorialas envers la provinza greca da medem num. Enfin oz n’è vegnì chattà nagina soluziun areguard questa problematica.

Ils svilups actuals en Grezia stattan sut l’ensaina da la crisa da finanzas e da debits dal stadi. Quella è vegnida enconuschenta en la publicitad il 2010 ed ha necessità il stadi da dumandar l’Uniun europeica sustegn finanzial per evitar il bancrut statal. Questa situaziun politicamain ed economicamain ordvart difficila ha chaschunà tumults a l’intern ed engrevgià la relaziun dal stadi tar l’Uniun europeica. 

La constituziun actuala da la Grezia è entrada en vigur il 1975 ed è vegnida revedida cumplettamain il 1986 ed il 2001. Tenor quella è il president il schef dal stadi e furma ensemen cun la regenza l’executiva. Cumbain ch’il president dal stadi ha plitost ina funcziun represchentativa, giauda el in grond sustegn en la populaziun. Quel è anc creschì en la crisa da finanzas actuala.

Il parlament grec sa cumpona d’ina chombra cun 300 represchentants e vegn elegì mintga quatter onns. 288 mandats vegnan elegids en 56 circuls electorals, 12 mandats sur glistas da partida naziunalas. In’atgnadad dal sistem electoral da la Grezia furma il proporz rinforzà: la partida cun la pli gronda cumpart da vuschs obtegna automaticamain 50 mandats supplementars en il parlament. Il parlament è l’organ legislativ; ultra da quai posseda el il dretg da proclamar in votum da disfidanza envers la regenza u singuls commembers da quella.
La regenza da la Grezia sa numna Cussegl dals ministers e consista dal primminister e dals singuls ministers. La lavur dal Cussegl dals ministers fundescha sin il princip da collegialitad. Malgrà quai ha la revisiun da la Constituziun schlargià il 1986 marcantamain las cumpetenzas dal primminister, uschia che la funcziun executiva giascha oz cleramain tar il schef da la regenza.

La lescha da Kallikratis dal 2010 ha decentralisà ils servetschs publics e simplifitgà la structura statala. Dapi lura furman 13 regiuns il nivel administrativ regiunal. Quellas han remplazzà las 54 prefecturas d’antruras ed èn vegnidas munidas cun cumpetenzas ch’eran pli baud situadas tar il stadi central. Mintga regiun ha in agen parlament e vegn manada d’in president regiunal.

Las regiuns èn sutdivididas en singulas vischnancas che furman il nivel administrativ communal. Il dumber da las vischnancas da bunamain 6000 è vegnì reducì successivamain sin 1033 (il 1997) e sin 325 (situaziun dal 2013). In cas spezial entaifer l’administraziun statala da la Grezia furma la republica monastica Athos situada sin la mes’insla Chalkidiki. Quella vegn administrada autonomamain e na fa er betg part dal territori fiscal da l’Uniun europeica.

La lingua greca ha in agen alfabet, il qual ha servì sco exempel per l’alfabet latin e l’alfabet cirillic. Il grec modern furma oz la lingua derasada en Grezia; il grec vegl vegn per part anc instruì en scola e duvrà da la baselgia ortodoxa en il servetsch divin (en ina furma pli nova, la coinea).

Las emprimas perditgas da la litteratura greca – e da la litteratura europeica insumma – furman ils dus epos da Homer (enturn 850 a.C.): l’Illias e l’Odissea. Medemamain a questa fasa arcaica appartegnan Hesiod, emprima lirica ed ils filosofs da la natira.

La perioda classica da l’antica greca è lura colliada cun ils dramas dad Aischylos, Sophokles ed Euripides e cun la cumedia d’Aristophanes. Tar la classica greca tutgan er ils istoriografs Herodot, Thukydides e Xenophon ed ils filosofs Socrates, Xenophon, Platon ed Aristoteles.

Alura suondan las epocas dal hellenissem, la litteratura bizantina e la litteratura neogreca, pia scritta en grec modern. Dus auturs grecs èn enfin uss vegnids onurads cun il Premi Nobel da litteratura: Giorgos Seferis il 1963 ed Odysseus Elytis il 1979. Menziun speziala merita er Nikos Kazantzakis (1883-1957) ch’ha scrit cun ‹Alexis Sorbas› (1946) in roman da renum mundial. Il film ‹Zorba the Greek› cun Anthony Quinn che sa basa sin quest roman è vegnì premià il 1964 cun trais Oscars.

La musica greca enconuscha ina gronda varietad regiunala. La musica populara ha pudì mantegnair enfin oz sia preschientscha, ed er la musica moderna è savens influenzada da la folclora. Tras fugitivs ed immigrants èn creschidas en il decurs dal 20avel tschientaner las influenzas orientalas en la musica greca. In enconuschent cumponist, scriptur e politicher furma Mikis Theodorakis (* 1925). El è vegnì enconuschent sur ils cunfins dal pajais ora cun numerusas chanzuns, sinfonias e musica da film. 

L’art figurativ grec vegn per regla collià cun la sculptura da l’antica, per part er cun la pictura da vasas. En spezial las plasticas hellenisticas sco la Venus da Milo, la gruppa da Laocoon e las figuras d’Afrodite, Pan ed Eros han survegnì in caracter quasi archetipic.

Suenter l’art antic è suandada l’epoca bizantinica. Il pictur El Greco (1541–1614) è d’attribuir a l’art sacral da la Scola da Creta. A partir dal 19avel tschientaner è sa sviluppà in art academic che stat en stretga colliaziun cun las tendenzas internaziunalas, per exempel cun la Scola da Minca.

En l’entir pajais èn da chattar numerusas perditgas architectonicas da l’antica. Edifizis sco il Parthenon ad Athen u il teater dad Epidauros dattan in’impressiun da la qualitad dal construir en l’epoca classica.

Quasi in’ensaina da la Grezia èn daventadas las chasas e baselgias da las Cicladas cun lur furmas cubicas e lur colurs caracteristicas alv e blau.

La cuschina greca fa part da la cuschina mediterrana. Pervia da las bleras inslas e costas giogan peschs e fritgs da la mar ina rolla centrala; da l’autra vart è la cuschina greca er influenzada da la topografia ordvart muntagnarda dal pajais. Tras quai datti plitost pauc allevament da muvel grond en Grezia, uschia che la charn-nursa e la charn-chaura giogan tradiziunalmain ina rolla fitg impurtanta en cuschina. 

En il context dals gieus olimpics da l’antica ha il nov moviment olimpic chattà en Grezia da l’entschatta ennà blers aderents e promoturs. Il 1896 han lura er gì lieu ad Athen ils emprims gieus olimpics dal temp modern, suandads 10 onns pli tard da gieus commemorativs. Dapi il 1936 vegn la flomma olimpica mintgamai envidada ad Olimpia e manada al lieu d’occurrenza en furma d’ina cursa da faclas. Il 2004 han ils gieus olimpics da stad medemamain gì lieu ad Athen.

Er las cursas da maraton modernas datti dapi ils onns 1890. Tenor la legenda antica era il mess Pheidippides currì la distanza da radund 40 kilometers da Maraton ad Athen per annunziar la victoria encunter ils Persians. La distanza che vegn currida oz è exactamain 42,195 kilometers.




</doc>
<doc id="6107" url="https://rm.wikipedia.org/wiki?curid=6107" title="Alps">
Alps

Las Alps furman la pli auta muntogna situada a l’intern da l’Europa. Quella s’extenda en furma d’in artg d’ina lunghezza da 1200 kilometers e d’ina ladezza tranter 150 e 250 kilometers tranter la Mar Ligura ed il Batschigl Pannonic.

L’entira regiun alpina cumpiglia ina surfatscha da radund 200 000 km². Ella s’extenda sur ca. 750 km tranter vest ed ost e ca. 400 km tranter sid e nord. Las regiuns da cunfin furman la Val dal Rodan, la Svizra Bassa, il curs superiur dal Danubi, la Pitschna Planira Ungaraisa, la Planira dal Po ed il Golf da Genua.

L’artg alpin cunfinescha en il sidvest cun las Apenninas, cumpiglia la Planira dal Po, sa diromescha vers il Giura Franzos e Giura Svizzer e finescha en l’ost en furma da ventagl davant la regiun collinusa da la Pannonia dal Vest. En il nordost al Danubi sper Vienna èn las Alps spartidas tras il Batschigl da Vienna da la Muntogna Dinarica ch’è fermamain carstica. En il nord sa sbassan las Alps cuntinuadamain vers la regiun prealpina da l’Austria e da la Germania. En il sid è la pendenza vers la Planira dal Po pli andetga. La chadaina da muntognas a la quala appartegnan las Alps s’extenda da l’Atlas african fin en l’Asia dal Sidost.

Las tschimas sa chattan en il vest per ordinari tranter 3000 e 4300 meters sur mar, en las Alps Orientalas èn las muntognas in pau main autas. Il pli aut piz da las Alps furma il Mont Blanc cun 4810 meters. 128 pizs èn sur quattermilli meters auts, numerusas muntognas èn parzialmain surglatschadas. Las Alps sa dividan en numerusas gruppas e chadainas da muntognas.

Las Alps situadas amez l’Europa, furman in impurtant cunfin climatic e sparta-auas. Ellas spartan la part centrala da la zona mediterrana da l’Europa Centrala, segnada d’in clima atlantic, e stattan en l’ost sut clima continental. Er ils flums suondan questas direcziuns principalas vers la Mar Mediterrana, Mar dal Nord e Mar Naira.

L’artg alpin cumpiglia territoris dals otg stadis da las Alps, numnadamain Frantscha, Monaco, Italia, Svizra, Liechtenstein, Germania, Austria e Slovenia. Las Alps furman il spazi da viver da radund 13 milliuns umans e vegnan appreziadas en tut l’Europa sco spazi da recreaziun. Dapi l’istorgia tempriva furman las valladas alpinas ed ils pass alpins er impurtantas colliaziuns da traffic transeuropeicas.

Il num ‹Alps› è collià cun il pled "Alp(e)" che vegn duvrà en Svizra ed en l’Austria dal Vest per ‹alp/pastgira d’alp›. Er en il territori latin sa lascha la noziun ‹alp› manar enavos fin en il temp preroman. La colliaziun tar l’adjectiv indogerman "*albʰos" (‹alv›) che vegniva savens fatga pli baud, è però pauc probabla.

En la litteratura vegnan las Alps menziunadas relativamain tard sco muntogna. Pir l’expediziun militara da Hannibal sur las Alps l’onn 218 a.C. las ha rendì enconuschentas. Ina definiziun vaira concisa dal territori porscha Polybios († ca 120 a.C.), il qual fa indicaziuns precisas davart singuls pass alpins. Las denominaziuns "Alpeis" (singular) ed "Alpēs" (plural) cumparan ca. 150 s.C. en la geografia da Ptolemeus scritta per grec (p.ex. "Alpes Poeninae/Summo Poenius" per Grond Son Bernard). Isidor da Sevilla conferma en si’ovra ‹Etymologiarum sive originum libri XX›, ch’ils conquistaders romans hajan surpiglià il term ‹alp› da la populaziun muntagnarda celtoligura e che quel muntia ‹auta muntogna, pastgira alpina›. 

En il temp medieval èn tant il pled ‹alp› sco er la noziun latina ‹mons› vegnids duvrads per designar singulas elevaziuns, pass e passadis. En il territori tudestg ha alura il term aleman ‹-berg› occupà in temp questa posiziun. Da quai dattan anc oz perditga nums da pass che fineschan sin ‹-berg›. A partir dal 18avel tschientaner vegn ‹Berg› alura duvrà pli e pli per singuls pizs ed ‹Alps› per l’entira muntogna.

Ozendi datti in’entira famiglia da pleds e da muntadas ch’èn colliadas cun la noziun ‹alp›. Sper las duas muntadas centralas che vegnan differenziadas per rumantsch cun minuscla e maiuscla (Alps, alp) cumpara il term er sco num d’autra muntognas (p.ex. Alps Apuanicas, Alps Giapunaisas). ‹Alpin› vegn duvrà en general – pia er independent da las Alps sco talas – per in stgalim d’autezza (stgalim alpin) u stat er sco sinonim per ‹muntogna› (p.ex. ski alpin, raiver alpin). ‹Alpid› designescha ultra da quai en la geologia ina fasa da furmaziun da muntognas. La chadaina da muntognas alpida s’extenda da l’Europa fin en l’Asia da l’Ost.

En il decurs dals ultims tschientaners èn ins adina puspè sa stentà da structurar las Alps, e quai a basa da differents criteris. Puncts da partenza pon furmar caracteristicas culturalas e da la geografia umana ubain cumponentas e structuras natiralas (ortografia, geomorfologia, geologia, idrologia, clima, flora e fauna). Tut quests differents sistems han manà ad ina structuraziun a pitschens spazis che na sa lascha strusch survesair en tut sia multifariadad e che cumpiglia numerusas denominaziuns localas e regiunalas che sa cuvran per part u sa cuntradin schizunt.

Surtut areguard la structuraziun geografica da l’artg alpin sco tal èn sa sviluppads en il decurs dal temp dus sistems ch’èn be parzialmain cumpatibels in cun l’auter e che porschan spazi a malchapientschas fundamentalas. In tratg cuminaivel central dad omadus sistems furma però la tripartiziun per lung da la chadaina da las Alps en ina part centrala sco er ina – relativ a l’artg – exteriura (en il nord e vest) ed interiura (en il sid). 

En l’Austria, il Tirol dal Sid e la Germania èsi usità da divider las Alps en las duas unitads centralas Alps dal Vest ed Alps da l’Ost. Questa sutdivisiun sa referescha a las differenzas geologicas (ed en consequenza da quai er geomorfologicas) che sa mussan en il territori da cunfin tranter la Svizra e l’Austria sin l’autezza d’ina lingia che tanscha pli u main da la Val dal Rain al Lai da Como (e quai surtut en la part settentriunala da la chadaina da las Alps). 

En l’Italia e la Frantscha è derasada ina tripartiziun da las Alps en Alps dal Vest, Alps Centralas ed Alps da l’Ost. Questa tripartiziun vegn applitgada a moda unitara ed enconuscha ina lunga tradiziun; ella sa basa main sin criteris geologics che sin ina cunvegnientscha geografica ch’è sa sviluppada en il decurs da l’istorgia. Tenor questa tripartiziun cumenzan las Alps dal Vest a la Mar Mediterrana e tanschan fin a la lingia Val d’Aosta-Mont Blanc, las Alps Centralas sa chattan tranter Val d’Aosta-Mont Blanc ed il Pass dal Brenner e las Alps da l’Ost s’extendan dal Brenner fin en la Slovenia. Sin questa tripartiziun sa basa er il Club alpin svizzer, il qual cuvra en quest senn la gronda part da las Alps Centralas. 

Betg main multifaras èn las sutdivisiuns che partan dal clima, da la vegetaziun u da la colonisaziun da las Alps:

Las Alps da l’Ost s’extendan dal territori svizzer sur l’entira Austria (dal Vorarlberg fin en il Burgenland) e da provinzas alpinas talianas (Sondrio, Trentino, Tirol dal Sid, Friul) fin en la Slovenia. Ils territoris alpins situads en Germania ed il territori statal dal Principadi da Liechtenstein appartegnan a las Alps da l’Ost. Il pli aut piz da las Alps da l’Ost ed a medem temp la suletta tschima da questa part da las Alps che tanscha sur quattermilli meters è il Piz Bernina (4049 m) situà en il chantun Grischun. 

Las Alps da l’Ost vegnan partidas tras las grondas faudas longitudinalas en trais unitads:


Las Alps dal Vest furman – tenor la divisiun da las Alps en duas zonas - la part da las Alps che sa chattan en il vest da la lingia Lai da Constanza – Rain – Pass dal Spleia – Lai da Como. Ellas fruntan en il nord dal Golf da Genua sin las Apenninas e tschinclan vers vest en in vast artg la Planira dal Po.

Ils suandants pajais han part da las Alps dal Vest:

Las Alps dal Vest èn pli autas che las Alps da l’Ost; lur chadaina centrala è pli curta e fermamain sturschida. En las Alps dal Vest dumbran 81 pizs in’autezza da passa 4000 m s.m. Qua sa chattan er ils pli auts pizs da las Alps, tranter els il Col de l’Iseran en la Savoia ch’è cun 2764 m il pli aut pass da las Alps insumma.

Ina retscha da massivs centrals cristallins vegn spartida tras valladas d’ina zona da gnais en il sid e d’ina zona da chaltschina en il vest e nord. Tuttina sco tar las Alps da l’Ost sa lascha pia er applitgar sin las Alps dal Vest ina tripartiziun. Vers vest e nord s’extenda ina zona da chaltschina cun paraids fitg taissas e dents vers l’avantterren respectiv. La chadaina dals massivs centrals – ch’èn isolads in da l’auter – cumpiglia las pli autas muntognas da las Alps. Qua sa chattan muntognas ch’èn savens da furma bizarra. Pervi da lur autezza èn blers massivs englatschads; il Glatscher d’Aletsch en las Alps Bernaisas furma il pli lung glatscher da las Alps. Las muntognas da la zona da gnais crodan cun grondas differenzas d’autezza vers la Planira dal Po. Vers nord sa sbassa la part centrala da las Alps dal Vest (resp. las Alps Centralas) vers la Svizra Bassa; en il vest sfundran las chadainas provenzalas sut ils deposits pli giuvens da la Val dal Rodan.

Entaifer las Alps dal Vest sa laschan differenziar las suandantas unitads pli grondas: 

Zona da chaltschina

Massiv Central

Zona da gnais

En Svizra vegnan las parts dal pajais ch’èn situadas en las Alps er partidas en la costa nord da las Alps, las Alps Centralas occidentalas ed orientalas e las Alps dal Sid situadas en il Tessin.

Tar las Alps sa tracti d’ina muntogna faudada ch’è geologicamain relativamain giuvna e che dispona d’ina structura da cuvridas correspundenta.

En il decurs da la perscrutaziun geologica è s’etablida ina sutdivisiun da las Alps en unitads grondas ch’èn mintgamai segnadas da successiuns da crap e da territoris da derivanza caracteristics. Dal nord vers il sid vegnan differenziadas las suandantas unitads: 
Questas unitads principalas vegnan sutdivididas en in grond dumber d’unitads pli pitschnas. En tscherts lieus variescha l’attribuziun geologica da las gruppas da muntogna ortograficas primaras. Il motiv: las grondas valladas longitudinalas da las Alps correspundan bain per gronda part als cunfins da la crappa u da las lingias interruttas e da spustada verticala; ma en tscherts lieus taglian ellas er permez questas zonas.

Tar la faudaziun geologica da las Alps sa tracti d’in process a plirs stgalims, il qual ha cumenzà avant ca. 135 milliuns onns a la vieuta da la perioda giurassa a la perioda da crida. L’ultima fasa d’activitad pli gronda ha gì lieu avant 30 fin 35 milliuns onns en il terziar, en furma pli moderada cuntinuescha la furmaziun però fin oz. Ord vista da la tectonica da plattas tutgan las Alps tar las giuvnas muntognas da cuvridas da la furmaziun da muntognas alpidica (per part er numnada be alpina); a quella vegnan er attribuidas il Caucasus ed il Himalaya. L’intensiva perscrutaziun geologica dal tschientaner passà ha manà a l’idea ch’in anteriur ocean da 1000 km ladezza, cun urs continentals, batschigls sutmarins e dies oceanics saja vegnì stumplà ensemen als stgars 100 km ladezza da las Alps odiernas.

En il territori mediterran sa lascha la furmaziun da muntognas manar enavos sin l’avertura cuntinuanta da l’Atlantic. Tras quai è il continent african vegnì rut ora da Pangea e smatgà en in moviment da rotaziun vers l’Europa. Tranteren sa chattava la platta adriatica, la quala è vegnida enserrada da dus bratschs dad oceans, ils quals tanschevan da l’Atlantic fin a la Tethys. A l’ur sid da la crusta continentala da l’Europa è sa furmada la crappa dal helveticum. En il sid da quel èn sa furmads – en il bratsch settentriunal dals dus bratschs da mar enturn la platta adriatica – il penninicum settentriunal e central. Anc pli en il sid sa chattava la platta adriatica cun l’alpin oriental e meridiunal.

Cun l’avertura da l’Atlantic dal Nord en il giura mesaun (tenor datas paleomagneticas ca. avant 170 milliuns onns), ha cumenzà a sa furmar en la Parathetys en il nord da la Platta adriatica or da crusta oceanica il Penninicum dal sid. A medem temp han gì lieu en la zona da sedimentaziun da l’alpin oriental ils emprims process da furmaziun da muntognas; quels han la finala mantunà las cuvridas da l’alpin oriental superiur. Durant il temp da crida è s’avert l’Atlantic dal Sid (avant ca. 125 milliuns onns); quai ha mess ad ir la subducziun ed accreziun dal penninicum dal sid vi da l’alpin oriental. Tras quests process ha l’ocean penninic puspè cumenzà a sa serrar. 

A partir da l’eocen avant ca. 53 milliuns onns ha l’Africa cumenzà a sa mover directamain vers nord, chatschond uschia la platta adriatica sco in sparun en la part meridiunala da l’Europa. La collisiun e tras quai l’emprima fasa da furmaziun da muntogna cumpressiva ha durà be radund 5 milliuns onns (da l’eocen superiur fin l’oligocen inferiur). Tras quai è l’alpin oriental e meridiunal vegnì stuschà durant la fasa da faudaziun neoalpidica (pireneica) sur il penninicum mesaun e parts satiglias da crusta èn vegnidas chatschadas suten. Cun l’ulteriura collisiun è vegnì surcuvert il penninicum settentriunal e la finala il helveticum, fin che la structura da las cuvridas alpinas è stada terminada en il pliocen. Quest process da cumprimaziun cun ruttadiras inversivas d’ina dimensiun da plirs tschient kilometers ha manà a la structura da cuvridas da las Alps odierna. Durant il maximum da l’orogenesa alpidica è la muntogna s’auzada per ca. 5 mm ad onn. Quest process n’è anc oz betg terminà, damai che las plattas continentalas sa stauschan vinavant ca. 5 cm ad onn ina en l’autra.

La furmaziun da Pangea aveva manà en il paleozoicum ad in fundament da granits, gnais ed autras sorts crappa; per part èn quellas medemamain vegnidas integradas pli tard en ils process da la furmaziun da las Alps. Dapi il trias è il supercontinent rut dapart ed als urs continentals da la platta adriatica en il sid resp. da la platta europeica en il nord ha cumenzà ina sedimentaziun marina. En il trias inferiur èn sa furmadas en la regiun da sedimentaziun da las Alps da l’Ost a l’ur nord ed ost da la platta adriatica stresas che cuntegnan sal (stresas da Werfen); quellas laschan supponer ch’i haja regì da quel temp in clima arid. En l’ulteriur decurs dal trias èn sa depositads qua ils craps da chaltschina da las cuvridas ostalpinas (trias alpin); da quellas sa cumponan pli u main las Alps da chaltschina odiernas. En il territori da las cuvridas helveticas da pli tard hai dà da quel temp a l’ur sid da la platta europeica surtut sedimentaziuns da craps da sablun e da craps d’arschiglia (trias german).

Durant la perioda giurassa ed il temp da crida hai dà en il territori da la Tethys als urs dal continent europeic e da la platta adriatica surtut deposits da chaltschina e da dolomits. En las mars ch’èn sa furmadas tranteren èn surtut vegnids deponids en la profunditad sediments arschiglius ch’han per part interagì cun vulcanissem sutmarin. La grossezza dals sediments da quest temp variescha fitg ferm e po midar a curta distanza a moda andetga. Suenter il cumenzament da la subducziun dal penninicum mesaun sut l’alpin oriental ha cumenzà davant il cugn d’accreziun la furmaziun da flisch. Sin il dies da la rasada da cuvridas che sa muveva vers nord è la ‹Mar da Gosau› penetrada en batschigls da las Alps da l’Ost ch’eran londervi da sa furmar ed ha deponì là ils sediments marnus e da crap da sablun da las stresas da Gosau (temp da crida) ch’èn ritgs da fossils.

A partir da quel mument ch’igl è vegnì a la collisiun cun il continent europeic e che la muntogna è vegnida auzada cumplettamain sur il livel da la mar, èn sa fatgs valair pli ferm ils process d’erosiun. Ina sedimentaziun hai be pli dà en las zonas perifericas. Qua èn vegnidas depositadas ulteriuras stresas da flisch (temp da crida e vegl terziar), las qualas duevan vegnir surcuvertas en l’ulteriur decurs adina pli ferm da la chadaina da muntognas ch’era londervi da sa furmar.

Suenter ch’igl è sa furmada a l’ur be pli ina mar fitg graschla, ha la sedimentaziun da flisch fatg plazza a la sedimentaziun da la molassa. Tar quella sa tracti da sediments ritgs d’arschiglia e da sablun che derivan da las Alps sezzas; pli tard duevan quellas vegnir surcuvertas a l’ur dal flisch e per part involvidas en l’ulteriura faudaziun.

In’auta muntogna èn las Alps daventadas en quel mument che la muntogna faudada è vegnida auzada; quest process cuntinuescha fin oz. Tras process da gulivaziun isostatica en la crusta è la muntogna s’auzada e l’erosiun da quella ha cumenzà, a partir da l’oligocen inferiur, ad emplenir il batschigl da molassa situà en il nord. La pressiun che maina a la furmaziun da la muntogna perdura fin oz; la creschientscha en l’autezza munta però be ca. 1 mm ad onn. Moviments orizontals da la crusta da la terra pon esser en tschertas regiuns in pau pli gronds, p.ex. en regiuns da terratrembel.

Sia furma odierna han las Alps survegnì tras l’erosiun, e quai surtut tras ils glatschers dal temp da glatsch che cuntinuescha fin oz.

Ch’i sa tracta tar las Alps – ord vista da l’istorgia da la terra – d’ina muntogna ‹giuvenila› ves’ins vi da las paraids-crap abruptas, ils fils fitg gizs e las vals profundas e taissas. La cumbinaziun tranter elevaziun ed erosiun (tras glatschers, flums, schelira, sulegl) furma ensemen cun la structura dals deposits e la resistenza da las singulas stresas fin oz las Alps. Ils glatschers han modellà supplementarmain questas structuras e stgaffì novas surfatschas sco crestas u fops; e suenter ch’il glatsch è tschessà èn sa furmads lais e morenas.

La furma da la surfatscha ed autras caracteristicas geomorfologicas dependan mintgamai da las sorts da crappa che prevalan al lieu. En la chaltschina poi dar furmaziuns da carst. Dolomit che na lascha betg penetrar l’aua è segnà da fitg bleras valladas, d’in grip che rumpa tgunsch e da gravas cun crappa plitost fina. En regiuns nua che dominescha gnais e gnais da granit datti per ordinari distanzas vaira grondas tranter las singulas sfessas, uschia che rumpan davent blocs pli gronds ed i sa furman vastas gravas da blocs. Ed il granit cun sia erosiun caracteristica maina en blers lieus a la furmaziun da grippa bizarra. 

La successiun da las singulas stresas che furman il grip maina ad ulteriurs fenomens geomorfologics. A la basa da las successiuns da chaltschina fitg grossas, sco per exempel las Alps da chaltschina settentriunalas e la muntogna helvetica, sa chatta savens grip carstic ch’è situà sur plattamorta impermeabla ed è perquai ritg da funtaunas. Funtaunas, dutgs e lais sa furman savens er là nua che granits e gnais cun lur grondas sfessas laschan entrar l’aua, ma nua che quella frunta en la profunditad sin plattids da mica impermeabels. Ils deposits da sal e da gip en las alps da chaltschina settentriunalas structureschan la surfatscha a moda sumeglianta sco che quai è il cas tar muntognas da chaltschina, numnadamain en furma da fenomens da carst.

Las Alps furman ina da las pli impurtantas lingias da separaziun dal clima en l’Europa. Ellas spartan ina da l’autra las regiuns ch’èn segnadas d’in clima mediterran, atlantic resp. pannonic. En las Alps sezzas po il clima variar d’ina vallada a l’autra, damai che quellas stattan – tut tenor lur posiziun ed il reliev da las muntognas che las circumdeschan – sut influenzas fitg differentas.

Las pli impurtantas influenzas climaticas èn ils vents dal vest cun aria miaivla ed umida, aria polara fraida nà dal nord, aria continentala fitg sitga nà da l’ost (fraida l’enviern, chauda la stad) ed aria chauda nà dal sid. Quests differents climas mainan mintgamai a constellaziuns d’accumulaziun caracteristicas.

Vents caracteristics èn il favugn (in vent che croda e che s’exprima en emprima lingia sco vent chaud nà dal sid, pli darar er nà dal nord) sco er il mistral en Frantscha.

L’irradiaziun dal sulegl directa è pli bassa en l’autezza, perquai che la spessezza da l’atmosfera è pli bassa; a medem temp la radiaziun diffus pli bassa. Quai augmenta la differenza da temperatura tranter spundas suleglivas e sumbrivaunas.

Vastas parts da las Alps dal Nord sumeglian en lur decurs da l’onn termic las planiras cunfinantas, cun excepziun da la reducziun da la temperatura media annuala (per 0,50 fin 0,65 °C mintga 100 m differenza d’autezza). Las precipitaziuns maximalas vegnan cuntanschidas la stad. Las zonas da cunfin da las Alps ch’èn expostas als vents dal vest cuntanschan savens precipitaziuns annualas tranter 2000 fin 3000 mm.

Las parts da las Alps orientadas vers sid èn segnadas d’in clima mediterran. Quai maina – cumpareglià cun l’Europa Centrala – ad envierns miaivels e stads chaudas. En pli sa spostan las precipitaziuns maximalas vers la primavaira e la stad. Caracteristics èn letgs da flums sitgs che mainan be aua en cas d’aua gronda (ils torrents da la planira taliana) e la furmaziun da vastas chavorgias sco las gorges da la Frantscha dal Sid u la val dal Soča (Isonzo) cun in profil da 2500 m.

Vers l’ur oriental èn las Alps segnadas d’in clima continental-pannonic. Quel maina a stads sitgas ch’èn fitg adattadas per la viticultura. Vers sid daventa il clima puspè pli umid.

Las valladas interalpinas ed ils batschigls pli gronds (Vallais, Vnuost, Carinzia) sa chattan en la sumbriva da la plievgia ed èn perquai segnads d’in clima sitg (savens sut 800 mm ad onn). L’enviern poi dar in’inversiun termica: sch’i na va nagin vent sa rimna en il fund da la val aria fraida, uschia ch’igl è qua pli fraid che en autezzas mesaunas.

La midada dal clima ha per consequenza ch’ils glatschers lieuan a moda dramatica. Differenzas da clima hai bain adina dà, quai che sa lascha gist cumprovar a basa dals glatschers che furman in veritabel archiv dal clima. Ma ozendi sa retiran ils glatschers pli spert che quai ch’igl era pli baud il cas. Tenor mesiraziuns han ils glatschers pers tranter il cumenzament da l’industrialisaziun ed il 1980 radund in terz da lur surfatscha e la mesadad da lur massa. Dapi il 1980 èn svanids ulteriurs 20 fin 30 procent dal volumen da glatsch. Da l’autra vart cumprovan retschertgas pli novas ch’ils glatschers ston esser stads luads ina giada cumplettamain gia avant millis dad onns.

Aspects centrals che vegnan mess en connex cun la midada dal clima èn:

A l’emprima egliada è l’instabilitad creschenta da la grippa bain d’attribuir als glatschers e champs da naiv che lieuan. Facticamain destabiliseschan però surtut dus auters facturs il terren: Per l’ina lomian las precipitaziuns creschentas las stresas superiuras da la terra; en regiuns situadas sutvart il cunfin da la schelira permanenta maina quai adina pli savens a sbuvaditschs. Per l’autra sa sposta il cunfin da la schelira permanenta en regiuns pli autas. Regiuns che vegnivan stabilisadas antruras tras la schelira permanenta èn uss expostas al schelar e sdregliar cuntinuant ed èn perquai destabilisadas. 

Crudadas da grippa e bovas pericliteschan uschia numerus vitgs e vias. Cun agid da dustanzas emprov’ins da proteger valladas ed infrastructura.

Grazia a lur abilitad da reflectar la glisch dal sulegl reduceschan glatschers la temperatura locala. Tras quai promovan els la precipitaziun d’umiditad da l’aria en furma da naiv. Areguard la bilantscha d’aua da flums pli gronds na giogan els percunter praticamain nagina rolla. Per l’ina èn glatschers numnadamain be reservuars dad aua e betg funtaunas, per l’autra èn las quantitads d’aua specificas che vegnan absorbadas u dadas giu dals glatschers relativamain pitschnas, damai che omadus process succedan sur fitg lungs spazis da temp.

Ins suppona che la midada dal clima sforzia bleras spezias da plantas da translocar en autezzas pli autas. Mintga 100 m differenza d’autezza sa sbassa la temperatura per 0,6 kelvin (K); damai che la temperatura en las Alps è creschida ils ultims tschient onns in tras l’auter per 1,5 K, stuess teoreticamain sa laschar cumprovar in spustament a munt da radund 20 fin 25 m per decenni. Tenor retschertgas dal 1994 giascha quel be tar 4 m per decenni; novas retschertgas dal 2005 percunter discurran da28±14 m per decenni.

Betg resguardà tar quest quint han ins il fatg che plantas autalpinas n’èn betg be s’adattadas en il decurs dal temp a la temperatura pli bassa, mabain er ad auters facturs sco ils radis ultraviolets, il vent, la mancanza d’aua, la cumposiziun da la terra, ils concurrents da nutriment e da glisch. Surtut la situaziun da concurrenza gioga ina rolla centrala: Las plantas autalpinas na creschan per ordinari betg en regiuns pauc ospitaivlas, perquai ch’ellas na fissan betg vegnidas a frida cun meglras cundiziuns, mabain perquai ch’ils territoris cun meglras cundiziuns eran gia occupads d’autras plantas. En quel mument che quests concurrents las suondan en l’autezza, s’augmenta en in’emprima fasa la varietad da las spezias en l’autezza. Quai han ins pudì cumprovar cun cumparegliar la situaziun odierna cun quella d’avant 100 onns. A lunga vista supponan scienziads che radund in quart da las 400 spezias da plantas endemicas sajan en privel da svanir perquai ch’ellas vegnan stgatschadas da lur spazis da viver.

Las Alps furman ina chadaina da muntognas interzonala, situada tranter il zonobiom VI (muntognas cun envierns fraids, segnadas da guauds cun plantas che perdan la feglia) en il nord ed il zonobiom IV (zonobiom mediterran) en il sid. Perquai sa differenzieschan la part settentriunala e la part meridiunala da las Alps vaira ferm ina da l’autra. Vitiers vegn la vegetaziun da las valladas interalpinas segnadas fitg ferm d’in clima continental. En las Alps tanscha il stgalim collinus fin ca. 400 m, il stgalim submontan da 400 fin 700 m. Sper il stgalim d’autezza e la dumonda sin tge vart che la spunda è exponida gioga er la configuraziun dal terren ina rolla centrala areguard la vegetaziun che sa sviluppa. En quest connex èn surtut da numnar las differentas regiuns da chaltschina e silicat. Vitiers vegnan facturs sco il provediment d’aua u la dumonda quant spert che la cuverta da naiv sa schlia la primavaira.

Las Alps furman il territori da derasaziun principal da radund 650 spezias da plantas cun flurs. Tut en tut cumparan en las Alps radund 6500 spezias. 

La flora alpina cumpiglia blers elements arctics-alpins, per exempels il sfendacrap "Saxifraga aizoon". Quels furman relicts da la fin da l’ultim temp fraid, cura che tundras dominavan en l’Europa Centrala. Igl existan er colliaziuns tar muntognas da l’Asia dal Nord (p.ex. "Gentiana verna"). Pervi da las glazialisaziun enconuscha la flora alpina relativamain paucas spezias endemicas; be en las Alps dal Sid ch’èn restadas senza glatsch cumparan pli gronds dumbers d’endemits. 

Tge che dat en egl a l’intern da las Alps è quant fitg che la cumposiziun da las spezias sa differenziescha tranter las muntognas da chaltschina e quellas da silicat. A quai ha gia Franz Unger rendì attent il 1836. D’attribuir è quai d’ina vart a la cumposiziun chemica dal terren, per l’autra però er al fatg che terrens da chaltschina èn pli chauds e pli sitgs. Savens èn geners da plantas represchentadas en las duas regiuns cun spezias ch’èn stretgamain parentadas (uschenumnada vicarianza ecologica). Sco exempels pon valair ils rododendrons cresta-cot pailusa e cresta-cot cotschna, ils feleschs Asplenium ruta-muraria und A. septentrionale, las plantas pulstradas Sedum album e S. annuum sco er il charetsch plimatsch ed charetsch tort.

La vegetaziun dependa pia da la cumposiziun da la crappa che prevala al lieu. Las differentas unitads èn mintgamai segnadas d’ina tipica vegetaziun regiunala. En las Alps da l’Ost è la part settentriunala surtut cuverta cun guauds maschadads da pigns; en las Alps Centralas prevalan vasts prads da muntogna sco er guauds da lareschs e da pigns.

Spezias da plantas che valan sco tipicas per las Alps han savens ina flur che dat spezialmain en egl. Quai vala surtut per la stailalva alpina, las crestas-cot e las spezias da giansaunas.

En il stgalim montan domineschan las suandantas spezias ils guauds:

Il cunfin aut dal guaud è oz per gronda part determinà tras l’uman e variescha fermamain (1400 bis 2000 m). L’economia alpestra ch’exista dapi tschientaner ha spustà il cunfin dal guaud vers engiu.

Il stgalim subalpin (fin ca. 1900–2200 m) furma la regiun da transiziun dal stgalim da guaud al stgalim alpin senza guaud. El è segnà d’ina sdrima da chagliom. En lieus sitgs sco ch’els prevalan sin crappa da carbonat ma er sin silicats, è quai il zunder u tieu per terra, sin terrens d’arschiglia, sco ch’els cumparan a gronda surfatscha en regiuns da silicat, è quai l’ogn verd (draussa). Omaduas plantas cuntanschan qua l’autezza d’in um. En valluns da lavinas descendan omadus spezias er en regiuns pli bassas; perquai ch’ellas èn fitg elasticas supportan ellas la pressiun da la naiv bundant meglier che lur concurrentas. En il stgalim subalpin superiur domineschan il ginaiver nanin e las crestas-cot.

Tar il stgalim alpin (fin ca. 2500–3000 m) sa tracti d’ina tundra muntagnarda; quella vegn furmada da divers pastgets che cuvran il terren en furma d’in tschispet anc vaira serrà. Decisiv per la vegetaziun è surtut la durada dal temp senza cuverta da naiv. Ulteriurs facturs èn la cumposiziun da la rasada da crappa e la dumonda quant exponì al vent ch’il singul lieu è (tut tenor po quel effectuar che la naiv vegn suflada davent l’enviern). Dals facturs numnads e dal reliev fitg malguliv resulta in mosaic da vegetaziun a pitschen spazi.

Las pli impurtantas societads da pastgets en las Alps da chaltschina èn Caricetum ferrugineae (sin terrens profunds), Seslerio-Caricetum sempervirentis (sin terrens pauc profunds) e Caricetum firmae (sin grip da chaltschina). Sin crappa acida domineschan Caricetum curvulae e sin pastgiras alpinas il tschispet da tschorf airi. Surtut pastgets da chaltschina èn segnads d’ina fitg gronda variaziun da las plantas. En lieus nua che la perioda senza naiv dura be dus mais domineschan da l’autra vart mistgels. 

Il stgalim nival sa chatta sur il cunfin da naiv climatic. Plantas prospereschan be là nua che la naiv vegn purtada davent (p.ex. tras il vent u lavinas) u lieua baud la primavaira. Ina cuverta da vegetaziun sco tala sa furma be en furma da singuls flatgs; savens creschan be singulas plantas. Radund 150 plantas cun flur muntan fin 3000 m, en pli bleras fletgas. Ina da las plantas cun flur che munta il pli ad aut è il ranunchel da glatscher; il record d’autezza tegna però il sfendacrap Saxifraga biflora cun 4450 m al Dom de Mischabel en il Vallais.

Las surfatschas dals glatschers vegnan tranter auter colonisadas da Chlamydomonas nivalis, in’alga verda che chaschunà magari ina coluraziun cotschna da la naiv.

En las autezzas pli bassas correspunda la fauna da las Alps a quella da las planiras circumdantas. En ils guauds da coniferas cumparan diversas spezias dal guaud da coniferas boreal. Quellas èn liadas a relaziuns umidas-frestgas, han recolonisà l’Europa suenter il temp da glatsch nà da l’ost e cumparan oz en l’Europa Centrala be en regiuns pli autas. Be en paucs refugis isolads ch’èn restadas libras da glatsch durant ils temps da glatsch dal pleistocen han pudì surviver elements da la fauna preglaziala, uschia per exempel singulas glimajas u baus.

Blers animals da las Alps caracteristics vivan sur il cunfin dal guaud, en l’uschenumnà oreal. Tar intginas spezias sa lascha quai probablamain interpretar sco in sviar il spazi da viver dals umans. Bleras èn parentadas cun spezias da la tundra e cumparan là medemamain. En pli existan stretgas relaziuns cun autras autas muntognas. Tar la fauna da l’auta muntogna europeica sa tracti savens da restanzas da la fauna dal temp da glatsch, la quala è puspè svanida en las regiuns pli bassas suenter ch’il glatsch è luà; per quest process dovran ins il term disjuncziun d’areal. Tenor lur regiun d’origin vegnan differenziads tips da derasaziun arctoalpins (che derivan da las tundras) e boreoalpins (che derivan da la taiga). 

Tipicas spezias da mammals èn tranter auter chamutsch, capricorn, muntanella u mieur-sfuigna sblatga. Tranter ils utschels èn da numnar curnagl, corv grond, tursch da cularin, squinz u pasler alpin, evla da la pizza, cratschla ed urblauna. En las Alps Slovenas ed en il parc natiral Adamello en il Trentino èn sa mantegnids fin oz urs brins. Nà da là e cun metter en libertad intenziunadamain èn ils urs uss er puspè sa derasads en autras parts da las Alps. Ils lufs èn vegnids extirpads en las Alps vers il 1900; a partir dal 1990 èn els però returnads nà da las Apenninas. L’evla da la pizza è bain derasada vastamain en l’emisfera nord; en l’Europa Centrala sa restrenscha ella però a las Alps e Carpatas. Plirs animals gronds ch’èn vegnids extirpads tras l’uman, tranter auter il luf-tscherver, il tschess barbet ed il tschess cularin, cumenzan puspè a s’etablir grazia a mesiras da protecziun e projects da metter en libertad. Tar intgins vertebrats sa lascha observar in dimorfissem lià a la stagiun: il pail u vestgì da plimas stgir da la stad vegn remplazzà l’enviern tras in vestgì da camufladi (p.ex. lieur alva u urblauna). Tranter ils amfibis ha il salamander nair sviluppà ina speziala adattaziun als spazis da viver alpins. Sco suletta spezia è quel vivipara. Il svilup da la larva en l’uterus da la femella dura tut tenor autezza dus fin trais onns. Uschia è questa spezia independenta d’auas da surfatscha, en las qualas las larvas d’autras spezias d’amfibis termineschan lur svilup. Il salamander alpin cumpara en autezzas fin a 2800 meters. 

Er las duas spezias da reptils luschard brin e vipra berus (pop. vipra cruschada), che cumparan omaduas en las Alps tranter il stgalim muntan ed il stgalim alpin, han midà dal deponer ils ovs al cumportament vivipar. En questa moda èn els s’adattads a las cundiziuns exteriuras disfavuraivlas, surtut a las temperaturas bassas. En Svizra cumpara ultra da quai la vipra dal Giura, in’ulteriura spezia da serps ovovivipara, fin en autezzas da 3000 meters.

Tranter ils tipics insects da las Alps tutgan per exempel represchentants pailus dals tavauns (Bombus alpinus), entant ch’i predomineschan tranter ils splerins surtut spezias stgiras, per exempel il brinet da glatscher. Er spezias cleras sco il blauet alpin u l’apollo alpin muntan però tuttavia er en autezzas fin ca. 3000 meters. Spezias da filiens che fan tailas-filien radundas n’èn percunter betg represchentadas en l’autezza, probablamain pervi dal dumber d’insects sgulants reducì e pervi dals vents ferms.

Tar las paucas spezias d’animals che vivan en la zona nivala tutgan il pilesch da glatscher ch’è da colur naira e pailus e ch’appartegna als cua-sigliots (insects primars) sco er Trechus glacialis, ina spezia dals baus curridurs. 

Ils pajais da las Alps, ordinads tenor lur cumpart a la surfatscha totala da las Alps, èn: Austria, Italia, Frantscha, Svizra, Germania, Slovenia, Liechtenstein e Monaco.

Sur lung temp ha dominà en il territori alpin la furmaziun da cunfins en rom dal naziunalissem. A partir dal 1970 è sa fatg valair il trend cuntrari en furma da la collavuraziun transcunfinala. Cun la Convenziun da las Alps, la Cuminanza da lavur da las regiuns alpinas (ARGE ALP) e la Cumissiun internaziunala per la protecziun da las Alps (CIPRA) èn sa furmads – sco en autras parts da l’Europa era – gremis da collavuraziun che s’occupan a nivel politica dals problems da las valladas alpinas e dals centers vischins. Er entaifer il concept da svilup territorial da l’Uniun europeica EUREK vegn il spazi alpin chapì sco atgna regiun; projects da collavuraziun vegnan sustegnids tenor ils criteris fixads en rom dal project INTERREG.

Vegnidas colonisadas e rendidas accessiblas èn en las Alps surtut las valladas principalas, e quai surtut sche quellas sa chattan a las axas da transit u s’avran vers batschigls pli gronds. Daspera èn er vegnidas avertas regiuns che servivan a l’industria da minieras e dapi l’entschatta dal 20avel tschientaner centers che servan exclusivamain ad intents turistics (centers da cura, d’alpinissem etc.). La zona da colonisaziun principala furma però vinavant las regiuns situadas a l’ur da las Alps; la gronda part da las citads alpinas èn situadas là nua che flums sortan da las Alps vers las regiuns prealpinas.

Entant che commerzi, mastergn ed industria sa concentreschan en questas zonas da colonisaziun principalas, è la zona da colonisaziun agricula bler pli vasta e vegn per part utilisada be a moda extensiva. Bundant 40 % da la surfatscha da las Alps n’èn insumma betg abitadas sur onn, mabain servan sco territori d’alpegiada, furman regiuns d’economia forestala u èn dal tuttafatg nunutilisablas.

Il fatg che las zonas da colonisaziun e d’utilisaziun economica èn limitadas, ha manà al fenomen da la fugia da la champagna, il qual ha manà a partir dal 16avel tschientaner ad ina depopulaziun creschenta da las Alps. Pli tard è anc vegnida vitiers la depopulaziun interalpina vers ils centers. Quest trend è pir sa reducì vers la fin dal 20avel tschientaner, e quai er be en tschertas regiuns. Oz vivan en las Alps radund 13,6 milliuns abitants, il 1950 eran quai 10,8 milliuns ed il 1870 7,8 milliuns; resguardond lur entira surfatscha, giascha la creschientscha però sut la media da tut ils pajais da las Alps. Be l’Austria, la Germania e la Slovenia han pudì augmentar l’effectiv da la populaziun (cun in focus extrem en la Baviera, incl. ils territoris da cunfin austriacs), en Svizra ed en Frantscha è quel a lunga vista pli u main stabil (en Frantscha èn però radund 90 % da tut las vischnancas alpinas segnadas da la fugia vers ils centers), en l’Italia percunter ha il territori alpin pers stgars in quart da sia populaziun a regiuns vischinas (fugia en la citad; situaziuns extremas: Friul ed Alps piemuntaisas).

Adina puspè è l’istorgia da la colonisaziun da las Alps er stada segnada da catastrofas da lavinas ubain da bovas ed inundaziuns catastrofalas. 

A l’intern da las Alps è Grenoble la pli gronda citad, suandà dad Innsbruck (Puntina) e da Trient e Bulsaun. En Svizra sa chattan Cuira, Thun e Lugano en las Alps. Ulteriuras citads alpinas èn Klagenfurt, Villach, Bregenz, Dornbirn e Feldkirch. Da menziunar è ultra da quai Vaduz, la chapital dal Principadi da Liechtenstein. La citad da las Alps – ed a medem temp da l’entira Europa – situada il pli ad aut e Tavau. 

Da las citads situadas en proxima vischinanza da las Alps è Vienna per lunschor la pli gronda citad, suandà da Genevra e Nizza. Ulteriuras impurtantas citads èn – da l’ost vers il vest – Maribor, Graz, Ljubljana, Udine, Salzburg, Vicenza, Verona, Brescia, Bergamo, Son Gagl, Lecco, Como, Varese, Lucerna, Savona, Biella, San Remo, Cuneo, Berna e Monaco.

Per il traffic transeuropeic furman las Alps in impediment natiral che po be vegnir surmuntà sur tschertas rutas che mainan sur pass da muntogna u tras tunnels. Muntada speziala han cuntanschì quels pass che mainan directamain sur la part centrala da las Alps dal nord al sid u viceversa tras valladas bain accessiblas e betg periclitadas memia ferm d’auazuns u lavinas, uschia ch’i sa lascha evitar da stuair surmuntar in segund pass. Passadis sco il Col de Montgenèvre u il Grond Son Bernard en las Alps Occidentalas ubain ils Pass dal Set e dal Güglia en las Alps Centralas èn gia vegnids schlargiads dals Romans a vias da traffic, medemamain il Pass dal Raisch e Brenner en l’ost. Autras rutas legendaras sco quella da Hannibal cun si’armada (probablamain sur il Col de Clapier) n’èn betg sa sviluppadas ad axas da traffic principalas. Vers la fin da l’antica èn menziunadas en l’‹Itinerarium Antonini› ed en la ‹Tabula Peutingeriana› set passadis che mainan directamain sur la part centrala da las Alps. En il decurs dal temp medieval èn vegnidas rendidas accessiblas vias d’access sco la Chavorgia da la Scalina (ca. 1230) e la Viamala (1473); tras quai èn il Son Gottard resp. il Pass dal Spleia ed il San Bernardino daventads pli impurtants, entant ch’il Pass dal Set ed il Pass dal Lucmagn èn vegnids frequentads pli pauc. Gia vers il 1430 vegniva bundant 90 % dal traffic a distanza tranter Augsburg e Venezia – 6500 vitgiras ad onn – manà sur il Brenner. Suenter avair schlargià ils onns 1480/90 pliras vias d’access, è il Brenner daventà definitivamain il pli impurtant passadi da las Alps Orientalas. 

I suonda ina survista da las pli impurtantas transversalas da las Alps (dal vest vers l’ost, il pass principal cursiv): 

Las pli impurtantas rutas da transit interalpinas che collian las valladas longitudinalas principalas èn:

La rait da transit tras las Alps è sa sviluppada en il decurs dal temp adina pli spert: da sendas da sauma per mils e chavals cun lur chargia a las emprimas vias da pass dal 19avel tschientaner fin a las lingias da viafier ed autostradas dal 19avel e 20avel tschientaner. Mess ad ir il traffic da transit modern ha en il 19avel tschientaner la viafier cun prestaziuns da piunier sco la viafier da Semmering – l’emprima viafier da muntogna a binaris normals en l’Europa – u la viafier dal Gottard. L’ultim temp èn vegnidas bajegiadas u èn planisadas diversas novas transversalas da viafier tras las Alps: 

Pervi dals privels da la natira e las sfidas topograficas èn projects da traffic tras las Alps adina colliads cun auts custs. Il traffic da transit motorisà è ultra da quai collià cun grevezzas per l’ambient; perquai han la populaziun ed organisaziuns da protecziun da l’ambient gia bloccà repetidamain vias en las regiuns Tirol, Savoia e Piemunt ed en Svizra è vegnida acceptada l’Iniziativa da las Alps che prevesa da spustar il traffic da transit tant sco pussaivel sin la viafier.

Associaziuns purilas che servivan oriundamain a l’utilisaziun communabla da resursas (p.ex. alps) han manà en il temp medieval tardiv a la furmaziun da structuras politicas ch’ins numna stadis da pass, perquai che quellas s’extendevan dad omaduas varts da las Alps. Sper la Lia da Briançon èn da numnar la Veglia Confederaziun, las Trais Lias, il contadi dal Tirol e l’archuvestgieu Salzburg. A basa da questas structuras politicas èn ins sa stentà da far valair libertads alpinas a moda sumeglianta sco che faschevan quai las citads imperialas. Quests stadis da pass controllavan tras lur posiziun strategica il traffic da transit ed incassavan duanas per passar lur territori.

Il pli tard ils stadis naziunals dal 19avel tschientaner èn però sa stentads d’integrar il territori alpin che sa chattava ord lur optica en ina posiziun periferica. Quai ha per exempel gì per consequenza ch’il Tirol è vegnì dividì tranter l’Austria e l’Italia. La Svizra è il sulet stadi da pass alpin ch’ha pudì sa mantegnair fin oz. Il stadi federativ da la Confederaziun è vegnì transfurmà l’onn 1848 cun la fundaziun dal stadi federal en in stadi naziunal. 

En las Alps ha l’agricultura neolitica remplazzà vers 4500 a.C. ils chatschaders e rimnaders dal temp mesolitic. A l’entschatta han ils spess guauds difficultà l’utilisaziun da pli gronds territoris sco pastgiras; en il decurs dal temp è alura però sa sviluppada en il territori alpin la transhumanza, tar la quala ils animals passentan la stad en las autezzas e l’enviern en la val. Circa dal medem temp è vegnida vitiers l’autarchia alpina cun agricultura ed allevament d’animals en territoris gia runcads, quai ch’ha pussibilità da restar al lieu durant tut l’onn.

Quest’economia (pli u main) autarca è sa sviluppada a moda differenta en il nord ed en il sid da las Alps: En il territori german dominava cleramain l’allevament d’animals; en il territori roman era la cultivaziun dad ers però represchentada tuttina ferm. Quai ha manà a differentas modas da sa nutrir sco er a structuras da famiglia e da colonisaziun divergentas. 

Tranter il 1600 ed il 1850 è surtut sa sviluppada en la part settentriunala da las Alps in’atgna cultura da purs da muntogna ch’è tranter auter sa manifestada en furma da magnificas chasas da purs en lain. Dà pais han ins qua betg il davos sin in’utilisaziun persistenta da la natira sco protecziun cunter privels da la natira (p.ex. en furma da giuradas). 

En il 19avel tschientaner ha l’industrialisaziun cuntanschi il spazi alpin. Ma fatg fin cun la posiziun predominanta da l’agricultura da muntogna n’ha la finala betg quella, mabain il sectur dals servetschs ch’ha manà en il decurs dal 20avel tschientaner en furma dal turissem daners en las valladas alpinas. Bleras forzas da lavur ch’eran daventadas danvanz en l’agricultura èn sinaquai emigradas. Er il squitsch economic creschent ha diminuì en la segunda mesadad dal 20avel tschientaner supplementarmain la diversitad en l’agricultura e selvicultura; grazia a la mecanisaziun sa laschan las lavurs correspundentas bain far pli tgunsch, però na rendan quellas savens betg. Cuntrapais ha pudì dar qua per part il svilup vers la producziun biologica ed ils pajaments directs per la tgira da la cuntrada.

En il temp medieval tempriv èn las Alps sa sviluppadas al cunfin linguistic e cultural tranter gruppas linguisticas germanas en il nord e romanas en il sid e vest; en l’ost (Slovenia) tanscha la cultura e lingua dals Slavs dal Sid fin a l’ur da las Alps. La varietad dialectala ch’era sa furmada pli baud pervi da l’isolaziun da las singulas valladas sa perda oz adina dapli. Malgrà la concurrenza da vart da la lingua tudestga e taliana han pudì sa mantegnair las linguas pitschnas alpinas retorumantsch, ladin e furlan. In interessant fenomen ord vista da l’istorgia da la lingua furma la derasaziun dals dialects alemans dals Gualsers nà dal Vallais Sura fin al cunfin dal Tirol. Questa migraziun ha gì lieu en il 13avel e 14avel tschientaner ed è stada colliada cun prender en possess e cultivar en la nova patria pradas situadas en gronda autezza.

Las festivitads e las isanzas popularas en il territori alpin èn enragischadas fermamain en l’istorgia e la religiun. Per part èn quellas sa sviluppadas en colliaziun cun ditgas e raquints che tractan savens da dieus e demunis. Ils umans vulevan scungirar las forzas da la natira e sa proteger cunter privels da la natira. Cura ch’il cristianissem è avanzà en il temp medieval tempriv en la regiun alpina, èn usits pajauns sa maschadads cun festas cristianas. Ils umens da crap paran per exempel d’avair servì tant ad intents pratics sco er cultics. Ina rolla centrala entaifer las tradiziuns alpinas e la musica populara alpina ha adina giugà l’element puril.

La recepziun dal spazi alpin en il term modern oscillescha – sco tar tut las cuntradas segnadas d’extrems – tranter dus pols entretschads stretgamain, il mitus da la forza da la natira e la purezza da la natira. Quai ch’era vegnì considerà pli baud sco ina cuntrada selvadia abitada da purs rubiestis e da draguns privlus, han picturs, viagiaturs e litterats cumenzà a descriver sco cuntrada mirvegliusa.

L’enconuschent perscrutader da la natira genevrais Horace-Bénédict de Saussure ha collià vers la fin dal 18avel tschientaner en sias descripziuns da viadi l’exploraziun scientifica cun il sentiment estetic. Cun ils viadis da ses contemporan Goethe tras las Alps è la muntogna er vegnida recepida en la Germania dal Nord sco fenomen. Il pictur da las Alps E.T. Compton ha sviluppà en il 19avel tschientaner la pictura da muntognas sco agen motiv, vul dir che na dovra quellas betg sco culissa, mabain las represchenta sco ‹persunalitads›. Sco simbol da la mistificaziun da las Alps en lur purezza e maiestusadad è vegnida represchentada en la pictura e litteratura da la romantica fin oz nundumbraivlas giadas la traglischur da la pizza; tar quella sa tracti – formulà in pau main poetic – da la reflexiun dal cotschen da la damaun resp. da la saira.

Il turissem alpin d’ina societad pli e pli burgaisa en il 19avel tschientaner chapescha las Alps er sco sfida en rom da la quala il singul individi sa stenta da ‹victorisar la muntogna›, e quai a medem temp per sa cumprovar e per vegnir pli datiers da Dieu. Las numerusas cruschs che vegnan tschentads sisum ils pizs simboliseschan quest champ da tensiun tranter respect e voluntad da victorisar. En rom da quest nov maletg da las Alps sa mida er la recepziuns dals abitants da las Alps. Gist la Svizra, idealisada sco ‹democrazia alpina› ed il ‹liber pajais Tirol› vivan anc oz dal mitus da las Alps ch’è vegnì stgaffì dal temp da la romantica, e quai cumbain che auturs sco Max Frisch u Paul Flora han empruvà da far frunt a questa mistificaziun. En Frantscha ed en l’Italia manca percunter savens in’atgnadad culturala connotada a moda positiva; qua èn las provinzas alpinas restadas fin oz culturalmain en ina posiziun periferica. La Slovenia moderna recurra en ses process da sa dissolver dal Balcan sapientivamain als mitus da las Alps ed integrescha quellas en si’identitad sco ‹pajais da la multifariadad›.

Durant l’Emprima Guerra mundiala èn vastas parts da las Alps da l’Ost stadas cumpigliadas en la front da las Alps ch’ha manà a cumbats ordvart sanguinus. Da las devastaziuns da la Segunda Guerra mundiala èn las Alps percunter stadas relativamain schanegiadas. Tant il maletg idealisant da l’abitant da las Alps sco cumbattant cunter la natira e l’inimi dals decennis da guerra e tranterguerras sco er la situaziun economica ch’era – cumpareglià cun l’ulteriura Europa – relativamain intacta en il suenterguerra han transfurmà il maletg da las Alps dal ‹territori da svilup pover e sutsviluppà› da l’illuminissem a l’incarnaziun dal ‹mund intact› (sco che quai vegn per exempel preschentà en il film u en il schlagher alpin).

Las Alps èn vegnidas rendidas accessiblas intensivamain per intents turistics. Gia en il 19avel tschientaner discurrivan ils Englais da las Alps sco ‹playground of Europe›. La multifariadad da la cuntrada, il grond dumber d’attracziuns culturalas e las relaziuns climaticas adattadas porschan quasi premissas optimalas per trair a niz las Alps per il turissem. 

En il turissem da stad prevalan il turissem da recreaziun (viandar, far bogn en ils lais situads a l’ur da las Alps e.a.) sco er las activitads sportivas (alpinissem, velo da muntogna e.a.). En il turissem d’enviern furman las Alps ina da las pli attractivas destinaziuns en tut il mund per far sport d’enviern (surtut il sport da skis en tut sias variaziuns). Ils ultims decennis è il turissem d’enviern daventà en vastas parts da las Alps pli impurtant ch’il turissem da stad che dominava oriundamain.

Per la populaziun indigena finiva l’interess per las muntognas tradiziunalmain al cunfin da la vegetaziun. Vers la fin dal 18avel tschientaner hai alura dà – per ordinari da vart da persunas d’ordaifer – inqual primascensiun che serviva savens a glorifitgar il signur territorial en il senn da l’absolutissem. 

En il decurs dal 19avel tschientaner han alura surtut turists englais influenzà il svilup dal turissem alpin en direcziun d’in turissem individual. Gia da quel temp organisava l’Englais Thomas Cook viadis en massa da l’Engalterra en las Alps. Ils emprims onns èn quests viadis vegnids fatgs la stad, ma gia l’onn 1864 ha l’Hotel Kulm a San Murezzan ristgà da far il pass vers la stagiun d’enviern ed ha uschia quasi ‹inventà› il turissem d’enviern. 

La Belle Epoque ha avert las Alps sco spazi da recreaziun er per las classas socialas superiuras. Da quel temp èn vegnids erigids en ils lieus da cura nundumbraivels hotels e villas ed il turissem alpin ha definitivamain pudì fitgar qua pe. En lieus da cura tradiziunals è però la stad restada la stagiun principala fin ils onns 1970.

Il suenterguerra èn las Alps alura daventadas la destinaziun d’ina societad urbana, l’emprim sco spazi per sa revegnir dal sgurdin economic, alura sco culissa da passatemp e sport, sco simbol da status d’in standard da viver elevà. Dapi ca. il 1965 ha pudì sa sviluppar, er grazia a la meglra infrastructura da traffic, il turissem da massa. Il turissem da sport d’enviern cun sias telefericas e ses runals è daventà per ils abitants da las Alps adina pli impurtant, fin a l’erecziun da veritablas citads da retorta en las Alps franzosas. 

Suenter la midada dal millenni èn er vacanzas da viandar daventads puspè cleramain pli attractivas. Quellas valan sco exempel da model per in turissem miaivel ed ecologicamain cumpatibel, surtut sch’ellas mainan èn regiuns periferas, smanatschadas da la depopulaziun e gidan là a segirar a la populaziun indigena ina funtauna d’entrada. A quest tip da turissem servan diversas sendas a lunga distanza, sco per exempel las Sendas culturalas da la Svizra, u la Via Alpina che traversa schizunt tut ils otg stadis da las Alps. 

Per bleras vischnancas alpinas è il turissem daventà prest la suletta funtauna d’entradas, da la quala dependan er il mastergn ed il commerzi. Il turissem da massa generescha plazzas da lavur ed entradas regiunalas, quai che sminuescha il privel da stuair ir davent. En bleras regiuns sa concentrescha il turissem però be a moda punctuala sin singuls vitgs, citads u ressorts da skis; en las regiuns senza turissem promova quai pir da dretg l’emigraziun. E propi fruntan ins en las Alps savens in sper l’auter sin territoris segnads intensivamain dal turissem ed auters che n’enconuschan praticamain nagin turissem. Quai vala surtut per il territori alpin talian e maina savens al fenomen da la fugia da la muntogna. 

Ils umans en las Alps dependan fermamain dal turissem da massa; i sa sviluppan monostructuras turisticas, a las qualas èn suttamessas tut ils secturs da la vita. Atgnadads u particularitads regiunalas pon uschia tut tenor degenerar a clischés. Ultra da quai èn las cundiziuns da lavur en il turissem savens pauc attractivas (temps da lavur nunreglads, pajas bassas, bleras plazzas da lavur stagiunalas). Persunas che nua vulan betg sa suttametter a questas cundiziuns da lavur èn, per mancanza d’alternativas, sfurzadas pir da dretg d’ir davent u da pendular.

Protecturs da l’ambient en tut l’Europa ed er blers indigens crititgeschan adina dapli ils donns ch’il turissem da massa chaschuna e rendan attent als cunfins da l’utilisaziun turistica da las Alps. Gia en bleras valladas alpinas frunta in’ulteriura amplificaziun da l’infrastructura turistica sin cunfins, surtut er perquai che privels da la natira limiteschan la surfatscha che stat a disposiziun. Quai han gia mussà divers incidents tragics sco per exempel la catastrofa da lavinas a Galtür dal 1999.




</doc>
<doc id="6111" url="https://rm.wikipedia.org/wiki?curid=6111" title="Slovenia">
Slovenia

La Slovenia (sloven "Slovenija"), uffizial Republica da la Slovenia (sloven "Republika Slovenija"), è in stadi europeic situà tranter l’Italia, l’Austria, l’Ungaria, la Croazia e l’Adria. La chapitala e pli gronda citad dal pajais è Ljubljana che giascha en il center dal pajais.

Il 2004 è la Slovenia daventada commembra da l’Uniun europeica e da la NATO. Dapi l’onn 2007 fa il pajais part da la zona da l’euro. Il stadi furma ina republica parlamentara a basa d’ina constituziun democratica.

Il territori da la Slovenia odierna è vegnì populà l’entschatta dal 6avel tschientaner dals Slavs. Igl è sa furmà il Principadi da Carantania. L’onn 788 è la regiun vegnida conquistada dals Francs è missiunada nà dals uvestgieus d’Aquileia e da Salzburg. En il 11avel tschientaner han ins integrà la Slovenia en il Sontg Imperi roman e fatg dal territori in ducadi. Ils proxims tschientaners ha il pajais appartegnì a la monarchia habsburgaisa, pli tard a l’Austria-Ungaria. Suenter la dissoluziun da la monarchia dubla l’onn 1918 è la Slovenia daventada ina part dal nov Reginavel da la Jugoslavia. Cun la fin da la Segunda Guerra mundiala ha la Slovenia existì sco stadi commember da la Jugoslavia socialistica. Suenter la proclamaziun da l’independenza ils 25 da zercladur 1991 e la Guerra da diesch dis è la Slovenia daventada in stadi naziunal independent ed a partir dals 22 da matg 1992 in commember autonom da las Naziuns unidas.

Ils pli impurtants flums da la Slovenia furman dal vest a l’ost: Soča (curs superiur: Isonzo), Sava, Drava e Mura. Soča e Sava naschan en las Alps Giulianas, Drava e Mura afflueschan nà da l’Austria. En il sidost furma ultra da quai la Kolpa, che nascha en la Croazia, sur radund 100 km il cunfin cun la Croazia. Tut ils flums numnads n’èn da princip betg navigabels; pli baud èn els però per part vegnids utilisads da flottaders (p.ex. la Drava sper Maribor).

La Soča sbucca en l’Adria. Sava e Drava furman flums laterals dal Danubi (e fineschan en quel en la Serbia resp. Croazia). La Mura è in flum lateral da la Drava (confluenza al cunfin tranter l’Ungaria e la Croazia) e la Kolpa da la Sava (confluenza en la Croazia).

Malgrà sia pitschna extensiun è la Slovenia segnada da furmas topograficas fitg differentas. Bundant la mesadad da la surfatscha dal pajais è cuverta cun guaud.

En il nordvest sa chattan las chadainas da muntognas Alps Giulianas, Caravancas ed Alps da Kamnik che tutgan geologicamain tar las Alps da chaltschina meridiunalas. En il Parc naziunal Triglav sa chatta il piz da medem num (2864 m s.m.) che furma la pli auta elevaziun dal pajais; il Triglav è er represchentà a moda simbolica sin la vopna dal pajais.

Il nordost dal pajais è segnà da muntognas mesaunas e da regiuns collinusas: Pohorje (cun bratschs da las Alps Centralas fin a 1500 m s.m.) Haloze (fin 880 m) e Slovenske Gorice (350 m) che fineschan en il nordost da la Mura en la planira e las collinas da Prekmurje, entant che la regiun da sbuccada da Drava e Mura, la regiun Međimurje d’ina surfatscha da 50 sin 20 kilometers, sa chatta per gronda part gia sin territori croat. Omaduas planiras fineschan da l’autra vart dal cunfin ungarais en la Planira Pannonica. La part centrala dal pajais ed il sid èn segnadas da vastas surfatschas da carst caracteristicas.

En il sidvest sa chatta la costa da l’Adria (Riviera slovena) d’ina lunghezza da 46,6 kilometers. Quella marchescha er geograficamain il punct dal pajais situà il pli a bass. Dapi la fin da la Jugoslavia è vegnì dispità cun la Croazia davart il decurs dal cunfin en il Golf da Piran. En rom da l’adesiun da la Croazia a l’Uniun europeica èn ins sa cunvegnids da schliar quest conflict davant ina cumissiun da cumpromiss internaziunala.

Il pli lung cunfin internaziunal sparta la Slovenia da la Croazia (670 km). Quel tanscha per gronda part per lung da flums (Kupa, Sotla, Čabranka) u en regiuns muntagnardas. Il cunfin sloven-austriac en il nord ha ina lunghezza da 330 km e tanscha per gronda part medemamain tras muntognas (p.ex. Caravancas). Il cunfin cun l’Ungaria en l’ost dal pajais mesira 102 km. En il vest cunfinescha la Slovenia sur 232 km cun l’Italia. Survart Triest passa il cunfin l’emprim parallel a la costa adriatica per lung da las muntognas. 

Il cunfin tar la Croazia ha gia furmà dapi la fundaziun da la segunda Jugoslavia la lingia da separaziun administrativa tranter las duas sutrepublicas; il 1991, cun la decleraziun da l’independenza dals dus pajais, è quella daventada in cunfin internaziunal. 

La Slovenia è segnada dal clima transitoric illirc ch’è derasà tranter las Alps Dinaricas, la Mar Mediterrana e la Pannonia. En il sidvest dal pajais regia gia in clima cleramain mediterran cun stads chaudas ed envierns miaivels ed umids (regiun da viticultura). L’enviern e la primavaira mainan però a la costa savens a vents che crodan, la bora temida che porta aria fraida e naiv en las autezzas. A l’intern dal pajais regia in clima continental, en il nordvest il tipic clima da las Alps dal Sid (favugn, plievgia d’enviern e relativamain pauca naiv). L’ost è gia segnà cleramain d’in clima pannonic cun stads chaudas ed envierns fraids.

La Slovenia è in dals stadis da l’Uniun europeica cun la pli gronda biodiversitad: mintga tschuncantavla spezia d’animal e da planta da la terra che populescha tut il mund vegn avant en la Slovenia. Il pajais sa stenta da mantegnair questa varietad da la fauna, da la flora e dals habitats. Ina natira intacta munta er ina valur per il turissem, il qual s’orientescha a persunas che tschertgan ruaus, che vulan giudair la cuntrada e che mussan interess per il mund da las plantas e dals animals.

La Slovenia dispona d’in parc natiral. Cun ina surfatscha da 83 982 hectaras cumpiglia quel radund 4,1 % dal territori dal pajais. Quel è a medem temp renconuschì sco reservat d’utschels tenor ils criteris da Natura 2000 e sco reservat da biosfera da l’Unesco.

Ultra da quai datti trais parcs regiunals, 52 territoris natirals protegids, 44 parcs da la natira e 25 ulteriurs reservats d’utschels. Tut en tut èn protegids en la Slovenia bundant 35 % da la surfatscha dal stadi. (Per cumparegliar: en l’entira Uniun europeica èn quai en media bundant 18 %). En ils territoris da Natura 2000 en Slovenia vegnan protegids 312 spezias d’animals e da plantas (da quai 109 spezias d’utschels) e 60 differents spazis vitals.

Il 2016 dumbrava la Slovenia ina populaziun da 2 064 241. Las pli grondas citads dal pajais han il suandant dumber d’abitants (situaziun dal 2015): Ljubljana 287 218, Maribor 112 325, Kranj 55 857, Koper (talian Capodistria) 50 902 e Celje (Cilli) 48 773.

Tenor la dumbraziun dal pievel dal 2002 eran 83 % da la populaziun Slovens; i suondan 2 % Serbs, 1,8 % Croats ed 1,1 % Bosniacs, entant che 8,9 % n’han fatg nagina indicaziun areguard lur appartegnientscha etnica. 

Sco minoritads èn renconuschidas duas pitschnas populaziuns autoctonas da Talians en la regiun dal vest Primorska (0,11 %) sco er Magiars en la regiun da l’ost Prekmurje (0,32 %). Ultra da quai viva ina fitg pitschna gruppa da lingua tudestga en la Gottschee, la quala n’è però betg renconuschida sco minoritad etnica. 

Tenor l’artitgel 11 da la constituziun dal 1991 è il sloven ("Slovenščina") lingua uffiziala. L’artitgel 64 definescha ultra da quai ils territoris cun minoritads autoctonas en ils quals il talian e l’ungarais giaudan ina protecziun speziala. Romani n’è nagina lingua protegida; l’artitgel 65 da la constituziun prevesa bain ina protecziun specifica per ils Roma; quella n’è però betg anc vegnida messa en vigur.

En scola vegn instruì sper l’englais er tudestg u talian sco linguas estras, uschia che numerus Slovens èn abels da communitgar en pliras linguas. Cun l’adesiun a l’EU è il sloven er daventà ina lingua uffiziala da l’Uniun europeica.

Tar la dumbraziun dal pievel dal 2002 han 57,8 % dals Slovens inditgà d’appartegnair a la baselgia catolic-romana; 2,5 % èn muslims, 2,3 % ortodox, 0,9 % protestants. 3,5 % han inditgà d’esser «crettaivels senza appartegnientscha ad ina confessiun» e 10,1 % vesan sasez sco ateists. 22,8 % n’han betg respundì la dumonda areguard l’appartegnientscha religiusa. La gronda part dals muslims e cristians ortodox che vivan en Slovenia derivan dals ulteriurs territoris da l’anteriura Jugoslavia sco la Bosnia u la Serbia. Ins suppona che blers aderents da la baselgia ortodoxa inditgeschan dapi las Guerras dal Balcan d’esser senza confessiun u desistan d’inditgar lur appartegnientscha religiusa.

Ils perdavants slavs dals Slovens èn probabel immigrads en il 6avel tschientaner en il territori da la Slovenia odierna. Durant il 7avel tschientaner è sa furmà il principadi slav Carantania.

En il decurs dals proxims dus tschientaners è la Carantania l’emprim vegnida sut pussanza bavaraisa, alura sut domini francon. En la mesadad dal 10avel tschientaner ha la victoria dal retg ed imperatur da pli tard Otto I en la Battaglia dal Lechfeld (sper Augsburg) fatg libra la via per la colonisaziun da l’ost dal Sontg Imperi roman. Ils Ungarais che faschevan avant expediziuns da sblundregiada en il territori odiern da la Slovenia, Austria, Germania dal Sid ed Italia èn sinaquai sa domiciliads en la Planira Pannonica. Tras quai èn ils territoris da colonisaziun dals Slavs alpins en la Tschechia, Slovachia (Slavs dal vest) e Slovenia (Slavs dal sid) vegnids separads. La Carantania han ins integrà en il Ducadi da Baviera e tras quai en il Reginavel ostrofrancon. Entaifer il Sontg Imperi roman ha questa regiun fatg part a partir da l’onn 976 dal Ducadi da la Carinzia.

Il Marchesat Krain è vegnì sur ils ducas da la Stiria, ils Babenberger (Friedrich II) ed Ottokar da la Boemia als Habsburgais (austriacs). En rom da la pussanza creschenta dals Habsburgais èn grondas parts da la Slovenia odierna daventadas habsburgaisas. In’excepziun ha furmà il contadi dals Sanegg a Cilli, als quals igl è reussì tras ina politica da maridaglias inschignusa da sa far valair cunter l’egemonia habsburgaisa fin che la dinastia è morta ora l’onn 1456. Silsuenter è il territori sloven da pli tard stà fin la fin da l’Emprima Guerra mundiala – abstrahà d’ina curta interrupziun durant las Guerras da coaliziun – sut domini habsburgais.

La schientscha naziunala ch’era gia sa manifestada en il 19avel tschientaner e la dissoluziun da l’Austria-Ungaria vers la fin da l’Emprima Guerra mundiala han manà ils 6 d’october 1918 a la furmaziun d’in cussegl naziunal dals Slovens, Croats e Serbs. Cura che truppas talianas èn avanzadas en regiuns da costa slovenas ed han cumbattì en il nord per la Carinzia, ha il cussegl naziunal dumandà il Reginavel da la Serbia per agid militar. Or da questa cooperaziun è sa furmà il prim da december 1918 il Reginavel dals Serbs, Croats e Slovens.

Il Contract da Saint-Germain dal 1919 ha attribuì al nov Reginavel la Stiria Inferiura cun la chapitala Marburg (sloven: Maribor) sco er ils territoris da la Carinzia Inferiura ch’eran per gronda part da lingua slovena. Tras il Contract da Trianon dal 1920 cun l’Ungaria è vegnida vitiers en il nord la regiun da Prekmurje. La regiun da costa occupada è percunter vegnida attribuida a l’Italia (en rom dal contract da cunfin da Rapallo dal november 1920).

Il 1929 – nov mais suenter in culp da stadi dal retg Alexander Karađorđević – è il stadi vegnì renumnà en Reginavel da la Jugoslavia. Tras quai è la predominanza dals Serbs entaifer il nov stadi be anc creschida; en pli han ils Slovens patì pervi da la sperdita da lur regiun da costa. Sgurdinà adina pli fitg tras ils conflicts a l’intern dal pajais, ha il Reginavel mantegnì la neutralitad.

Ils 25 da mars 1941 han las Pussanzas da l’axa sfurzà prinzi Paul da collavurar. Quel manava las fatschentas da la regenza, entant che ses nev minoren Petar II era dapi il 1934 schef da stadi. Gia dus dis pli tard ha la generalitad però fatg in putsch ed instituì il prinzi ereditar Petar II sco suveran. Quests svilups a la flanca dal sidost da lur sfera da pussanza han las Pussanzas da l’axa resguardà sco privlus, uschia ch’els han occupà l’avrigl 1941 l’entira Jugoslavia. La Slovenia è vegnida partida tranter l’Italia, l’Ungaria ed il Reich tudestg. Gia paucs dis suenter l’occupaziun da la Slovenia è sa furmada in’organisaziun da resistenza sut l’egida dals communists (la Front da liberaziun "Osvobodilna Fronta"). Igl èn sa constituidas numerusas furmaziuns da partisans; l’emprim da vart dals roialists e suenter il cumenzament da la guerra tudestga cunter l’Uniun sovietica er da vart dals opponents communistics (sut il commando da Tito).

A l’entschatta da la Segunda Guerra mundiala han ins deportà radund 80 000 Slovens or dal territori ch’era vegnì occupà dal Reich tudestg. La gronda part dad els ha stuì prestar lavur sfurzada en Germania, per part er en Rumenia e Bulgaria. Daspera han ils naziunalsocialists tramess en Germania uffants da partisans slovens; sco mesira da retorsiun eran quels vegnids separads sut sforz da lur famiglias.

A la fin da la Segunda Guerra mundiala è quasi l’entira minoritad da lingua tudestga fugida u è vegnida stgatschada, internada u assassinada. Forzas armadas slovenas e croatas ch’avevan battì sin la vart da las Pussanzas da l’axa e ch’han anc cuntinuà suenter ils 8/9 da matg 1945 ils cumbats cunter l’armada jugoslava èn fugidas en Carinzia ed èn sa rendidas sut la protecziun da las truppas d’occupaziun englaisas. Quellas han però surdà ils praschuniers da guerra e civilists slovens e croats als partisans da Tito; sinaquai è la gronda part dad els vegnida per la vita en rom da marschs da la mort u da mazzacras.

Suenter la guerra è sa constituida ils 29 da november 1945 la Jugoslavia (sco republica populara federativa democratica, a partir dal 1963 republica federativa socialistica). La Slovenia furmava sco Republica socialistica Slovenia ina sutrepublica da la Jugoslavia. Il territori liber da Triest cun ina gronda part da l’Istria sa chattava dapi il 1947 teoreticamain sut administraziun da las Naziuns unidas. Il 1954, en connex cun il Memorandum da Londra, è la regiun vegnida partida provisoricamain tranter l’Italia e la Jugoslavia; ma pir il 1975 han ins sigillà questa spartiziun en il Contract dad Osimo. En rom da questa fixaziun dals cunfins è la Slovenia vegnida en possess da Koper (Capodistria) e Portorož (Portorose) cun ina strivla da costa da stgars 50 kilometers. La lingia da cunfin tranter las duas anteriuras sutrepublicas jugoslavas Slovenia e Croazia a la costa adriatica n’è percunter anc adina betg sclerida dal tuttafatg.

En il decurs dals onns 1980 è la malcuntentientscha cun la direcziun politica a Belgrad daventada adina pli gronda. Ils 25 da zercladur 1991 è la Slovenia sa declerada independenta. Sinaquai è l’armada jugoslava penetrada en il pajais; ma suenter l’uschenumnada Guerra da diesch dis èn las truppas sa retratgas. Ils 23 da december 1991 ha la Slovenia relaschà ina constituziun democratica tenor l’exempel dals stadis commembers da la Communitad europeica. Gia entaifer in mais han tut quels renconuschì il nov stadi.

La populaziun relativamain omogena e las paucas acziuns da guerra cun be pitschnas destrucziuns han pussibilità al nov stadi da sa stabilir spert e da sviluppar structuras democraticas consistentas. Quai è vegnì onurà il november 1998 cun metter ad ir tractivas per l’adesiun a l’Uniun europeica. Ils 23 da mars 2003 ha la populaziun slovena votà cun cleras maioritads (89,6 % resp. 66,1 %) per l’adesiun a l’Uniun europeica ed a la NATO. Il prim da matg 2004 è la Slovenia daventada ensemen cun nov ulteriurs pajais (Estonia, Lettonia, Lituania, Pologna, Slovachia, Tschechia, Ungaria sco er Malta e Cipra) commembra da l’Uniun europeica. Il medem di è il pajais daventà commember da la Cunvegna da Schengen, uschia che las controllas da cunfin vers l’Austria, l’Ungaria e l’Italia èn crudadas davent. Dapi il 2007 è l’euro la valuta uffiziala da la Slovenia; quel ha remplazzà il tolar.

Schef da stadi da la Republica slovena furma il president ch’ha ina funcziun plitost represchentativa e che vegn elegì mintga tschintg onns directamain tras il pievel. Daspera sa cumpona la pussanza executiva dal primminister e dal cussegl dals ministers che vegnan elegids tuts dus da l’assamblea naziunala.

Il parlament sloven consista da duas chombras: l’assamblea naziunala ("Državni zbor") ed il cussegl naziunal ("Državni svet"). L’assamblea naziunala sa cumpona da 90 deputads; quels vegnan elegids per part a moda directa, per part en furma da dretg d’elecziun proporziunala. Las minoritads autonomas dals Talians ed Ungarais han in mandat d’etnia garantì. En dumondas che concernan exclusivamain ils dretgs da las minoritads respectivas han quels in dretg da veto absolut. En il cussegl naziunal vegnan delegads 40 represchentants da gruppas d’interess socialas, economicas e regiunalas. Las elecziuns en il parlament han lieu mintga quatter onns.

Sco gia menziunà, è la Slovenia dapi il 2004 commembra da l’Uniun europeica e da la NATO. Dapi il 2010 fa ella er part da l’Organisaziun da cooperaziun e svilup economic en Europa (OECD).

Las forzas armadas slovenas disponan d’unitads terrestras sco er da forzas aviaticas e marinas; quellas n’èn però betg organisadas sco singulas partiziuns autonomas. 

En tut èn activs ca. 7500 schuldads. Las expensas statalas per l’armada han muntà il 2014 a 486 milliuns dollars, quai che correspunda a 1,0 % dal product naziunal brut.

La Slovenia è dividida en radund 200 vischnancas (sloven "občine", sing. "občina"), da las qualas 11 han il status da citad. Tranter il nivel da las vischnancas e quel dal stadi cumplessiv na datti nagina ulteriura sutdivisiun administrativa. 

Tenor la sistematica dal svilup regiunal che l’UE applitgescha per tut ses territori è la Slovenia sutdividida en duas regiuns da coesiun (Slovenia dal Vest e Slovenia da l’Ost), las qualas n’han però nagina muntada administrativa. La Slovenia dal Vest cumpiglia ils territoris enturn Ljubljana, Kranj e Koper cun la pli gronda forza economica, entant che la Slovenia da l’Ost è segnada da regiuns ch’èn economicamain pli flaivlas.

Ultra da quai exista la sutdivisiun en tschintg cuntradas istoricas. Quellas correspundan a la divisiun administrativa dal temp da l’Austria-Ungaria, èn oz anc fitg frequentas e fan part da l’identitad regiunala. Surtut la Steiermark slovena è segnada d’ina ferma identificaziun regiunala che vegn duvrada per sa cunfinar da la chapitala Ljubljana. Tar questas cuntradas istoricas sa tracti concretamain da:

La Slovenia dispona d’ina buna infrastructura stradala e d’ina rait d’autostradas moderna. Ils centers furman la chapitala Ljubljana e Maribor. Bunas colliaziuns datti er en direcziun da las regiuns da turissem e da skis en las Alps Giulianas e vers la costa adriatica. Per pudair duvrar las autostradas dovri ina vignetta (da set dis, d’in mais u d’in onn).

La pli gronda plazza aviatica dal pajais sa numna Letališče Jožeta Pučnika Ljubljana ed è situà sper Brnik en vischinanza da la chapitala Ljubljana. Daspera existan duas plazzas aviaticas pli pitschnas a Maribor ed a Portorož.

Sur il port da mar da Koper (tal. Capodistria) trategna la Slovenia relaziuns commerzialas en tut il mund e furma er in pajais da transit per raubas da e vers l’Europa Centrala.

La viafier statala Slovenske železnice dispona d’ina rait da 1229 km (da quai 504 km viafier electrifitgada). La viafier collia bleras citads slovenas e tanscha er fin al port da mar.

La Slovenia è segnada d’ina economia maschadada cun cumparts relativamain equilibradas d’agricultura, industria, servetschs e turissem. Impurtants patruns da lavur èn tranter auter l’interpresa dad ieli ed energia Petrol, il furnitur da products per il tegnairchasa Gorenje, l’interpresa farmaceutica Krka e la fabrica d’autos Revoz ch’appartegna al concern Renault. Las entradas per chau correspundan pli u main a la media europeica. Tenor il standard da la capacitad da cumpra cuntanschevan quellas il 2012 in index da 82 (EU-27= 100).

Sco emprim dals diesch stadis ch’èn daventads il 2004 novs commembers da l’Uniun europeica ha la Slovenia pudì midar il 2007 a l’euro. Il product naziunal brut muntava il 2013 a 23 289 dollars per persuna. Uschia era la Slovenia posiziunada anc avant il Portugal e marcantamain avant tut ils ulteriurs stadis da l’ost che fan part da l’Uniun europeica sco Tschechia, Pologna u Estonia. Tranter il 1997 ed il 2014 ha la creschientscha economica muntà en media a 2,53 %. 

En l’agricultura ha l’independenza dal pajais instradà ina fasa da restructuraziun. Il dumber dals manaschis agriculs è sa diminuì rapidamain – in svilup ch’è pir sa franà in pau a l’entschatta dals onns 2000. L’onn 2005 cumpigliava il total dal terren agricul dal pajais 648 113 ha ed il dumber total dals manaschis 77 000, da quai 85 % cun damain che 10 hectaras surfatscha utilisada. La valur totala da la producziun agricula ha muntà il 2005 a stgars 2 % dal product naziunal brut. In problem furma la structura da vegliadetgna dals purs: be stgars 20 % èn pli giuvens che 45 onns, radund 57 % percunter pli vegls che 55 onns.
L’allevament da muvel importa bundant 50 % da la prestaziun da producziun (2005: 511 milliuns euros). Correspundentamain è la cumpart da pastgiras (60 %) e da surfatschas da cultivaziun da pavel (20 %) fitg auta. L’effectiv da muvel sa cumpona surtut d’arments e da portgs; creschida è però er la cumpart da chauras, nursas e chavals.

L’industria da victualias da la Slovenia ha stuì supportar entaifer radund 20 onns gist duas crisas: Per l’ina èn crudads davent a l’entschatta dals onns 1990 ils martgads da vendita en l’anteriura Jugoslavia; per l’autra è sa fatga valair il 2004 la gronda concurrenza dals concerns gronds europeics. D’avantatg è l’adesiun a l’UE stada per l’agricultura en il territori da muntogna ed autras regiuns dischavantagiadas. Tut en tut profiteschan en la Slovenia 440 349 ha da mesiras da promoziun speziala che duain impedir che la cultivaziun dal terren vegnia smessa en regiuns che fissan uschiglio nunrentablas.

In grond potenzial economic posseda la selvicultura. Bunamain 60 % dal pajais èn cuverts cun guaud, quai che munta en l’Europa ina valur che be la Svezia e la Finlanda surpassan. Malgrà la vasta dimensiun dals guauds da la Slovenia contribuescha la selvicultura be 0,2 % al product naziunal brut. Quai è d’attribuir al fatg ch’ils guauds èn fragmentads fitg ferm areguard las relaziuns da possess. 72 % da la surfatscha da guaud sa chattan en possess privat da ca. 489 000 possessurs. Questa parcellaziun difficultescha l’utilisaziun optimala dals guauds.

Ina cumpart relativamain gronda da la surfatscha agricula vegn tratga a niz per la viticultura. Radund 40 000 viticulturs privats e professiunals tgiran la viticultura, e quai savens gia en la tschintgavla u sisavla generaziun. En il decurs dals ultims onns ha pudì vegnir meglierada la qualitad e cuntanschida la quantitad dal temp habsburgais e precommunistic.

Radund 40 % da las persunas che lavuran èn activas en l’industria. A l’export contribuescha surtut l’industria d’autos (20 %). Daspera èn er l’industria electronica (ca. 10 %), la metallurgia e construcziun da maschinas (10 %) sco er l’industria chemica e farmaceutica da gronda muntada (9 %). Il mastergn contribuescha 27 % al product naziunal brut.

Dapi si’independenza l’onn 1991 ha la Slovenia pudì extender vastamain il sectur da servetschs; quel cumpiglia en il fratemp bundant 50 % dals plazs da lavur. La Slovenia dispona d’ina fitg buna rait da traffic, e quai er en congual cun las relaziuns da l’Europa Centrala en general. Sper ils centers culturals ed economics Ljubljana e Maribor exista surtut en las Alps Giulianas, en las taunas da Postojna ed a la costa da la Mar Adriatica in turissem cun l’infrastructura correspundenta. En il nordost dal pajais, che vala sco ‹regiun da las termas›, crescha ultra da quai la muntada dal turissem da sanadad.

Il budget statal dumbrava il 2012 expensas en l’autezza da 22,59 milliardas dollars ed entradas da 20,5 milliardas dollars. Da quai è resultà in deficit en l’autezza da 4,6 % dal product naziunal brut. Ils debits dal stadi muntavan il 2012 85,3 milliardas dollars u 53,3 % dal product naziunal brut. Per la sanadad èn vegnids impundids 9,1 % dal product naziunal brut (situaziun dal 2009), per la furmaziun 5,2 % (2007) e per il militar 1,0 % (2014).

Il pli enconuschent autur da la Slovenia è France Prešeren (1800–1849). Sia poesia romantic-naziunalistica ha inspirà blers poets ed auturs da pli tard ed è daventada in impurtant element da la cultura e schientscha naziunala slovena.

Sper il ballape gioga en la Slovenia surtut il ballabasket in’impurtanta rolla entaifer ils sports da squadra. Plinavant è il ballamaun vegnì adina pli popular suenter che la Slovenia è daventada il 2004 vicecampiun europeic.

Il sport d’enviern ha en la Slovenia ina muntada tuttina auta sco per exempel en l’Austria u en Svizra, quai er grazia als success da skiunz(a)s sco Tina Maze. A Planica sa chatta era la segund gronda sigliera da skis dal mund. Enconuschenta è plinavant la firma da skis Elan che deriva da la Slovenia. 

Dis da festa ch’èn colliads specificamain cun la cultura ed istorgia da la Slovenia èn "Prešernov dan, slovenski kulturni praznik" (il di da la mort dal poet naziunal France Prešeren e di da la cultura slovena) ils 8 da favrer, il di da la resistenza durant la Segunda Guerra mundiala (27 d’avrigl), il di da la suveranitad statala 1991 (25 da zercladur), il di da la refurmaziun (a la quala ils Slovens han d’engraziar lur lingua scritta e l’emprima menziun dal num ‹Slovens› insumma) ils 31 d’october sco er il di da l’independenza ed unitad (proclamaziun dal resultat dal referendum d’independenza en il parlament 1990) ils 26 da december.




</doc>
<doc id="6113" url="https://rm.wikipedia.org/wiki?curid=6113" title="Monaco">
Monaco

Il Principadi da Monaco (franzos "Principauté de Monaco", monegasc "Principatu de Múnegu") è ina citad-stadi situada a la riva da la Mar Mediterrana (Côte d’Azur). Il pajais è circumdà dal tuttafatg da la Frantscha e giascha en vischinanza dal cunfin cun l’Italia (Liguria). Suenter il Vatican furma il Principadi da Monaco il segund pitschen stadi dal mund.

En l’antica furmava il Monaco ina plazza commerziala dals Fenizians e pli tard dals Grecs. Quels avevan erigì qua in tempel da Heracles ch’ha survegnì il surnum "Monoikos" ‹chasa singula› resp. ‹singular› (sa referind a las qualitads da Heracles). Tenor in’autra interpretaziun deriva il num dal pievel liguric dals "Monoikos" che duai avair vivì qua a partir dal 5avel tschientaner a.C. Or da la denominaziun dal port roman "Herculis Monoeci Portus" è alura sa sviluppà, sco furma scursanida, il num odiern Monaco.

Oz furma il Monaco in domicil che vegn apprezià surtut dals ritgs dal mund, damai che la citad-stadi incassescha ni taglia sin las entradas ni sin l’ierta. Interpresas èn percunter suttamessas a la taglia. Il stadi n’è betg commember da l’Uniun europeica. Cun radund 36 000 abitants sin ina surfatscha da radund dus kilometers quadrat posseda il Monaco la pli gronda spessezza d’abitants da tut ils stadis dal mund. Radund 78 % da tut ils abitants èn esters che na possedan betg il pass monegasc.

Il Principadi da Monaco è situà a la riva mediterrana franzosa tranter la citad da Nizza en il vest (distanza: 15 km) ed il cunfin dal stadi franzos-talian en l’ost (distanza: radund 12 km). La lunghezza da la riva monegasca munta a 4,1 km. Ils davos decennis ha il Monaco engrondì la surfatscha dal stadi tras rempars en la mar per varga 40 ha sin la summa totala da 202 ha (2,02 km²). Il stadi posseda ina costa plitost graschla; la gronda part da la surfatscha è situada sin la spunda che maina vers las Alps Maritimas.

Cun sia surfatscha fitg pitschna è il Monaco il segund pitschen stadi dal mund (suenter il Vatican). Cun 17 763 abitants per kilometer quadrat ha il Monaco per lunsch or la pli auta spessezza d’abitants da tut ils stadis dal mund (avant il Singapur).

La pli auta elevaziun en vischinanza da Monaco è il Mont Agel (1148 m s.m.). Da qua anora ha Radio Monte Carlo transmess pli baud sias emissiuns. Il pli aut punct che sa chatta sin il territori dal Principadi giascha en vischinanza dal Curtin exotic (160 m s.m.).

La differenziaziun tranter il stadi e la citad da Monaco è be teoretica, damai ch’il stadi consista facticamain be da la citad che furma ina singula vischnanca. Quella è dividida en diesch districts municipals. In da quels, Fontvieille, è vegnì staffì a partir dal 1970 en il sidvest cun gudagnar terra or da la mar.

Tenor la constituziun dal 1911 era il Principadi sutdividì en trais vischnancas: La Condamine (il vest e nordvest inclusiv il territori dal port), Monaco (Monaco-Ville, la citad veglia cun la curt dal prinzi) e Monte Carlo (il nordost). Suenter reproschas envers il prinzi, ch’el regia tenor la devisa ‹divide ed impera›, èn las trais vischnancas vegnidas messas ensemen il 1917 en ina singula. 

En il Monaco regia in clima mediterran cun envierns miaivels e stads chaudas. En media datti 796 mm precipitaziuns per onn e 2583 uras suleglivas. La temperatura media giascha il schaner/favrer enturn 10 °C, il fanadur/avust enturn 23 °C.

Be radund 22 % da la populaziun dal Monaco èn indigens. Las persunas d’ordaifer derivan da la Frantscha (28 %), da l’Italia (19 %), da la Gronda Britannia (8 %), da la Belgia, Germania e Svizra (mintgamai 3 %). La cumpart da la populaziun franzosa sa diminuescha permanentamain, damai che questas persunas ston pajar taglia en Frantscha. Uschia na pon ellas betg cumpensar ils custs da viver extrem auts (en spezial areguard il pretsch d’immobiglias) tras respargns da taglias. En tut derivan ils abitants dal Monaco da 119 differentas naziuns. Radund la mesadad dals abitants vala sco milliunaris.

Il monegasc è in dialect roman che n’è betg parentà cun il provenzal derasà en la Frantscha dal Sid, mabain cun il ligur da la regiun taliana vischinanta. Il monegasc è in rom obligatoric en la scola populara ed er la matura pon ins far en lingua monegasca. Suletta lingua uffiziala dal Principadi è dentant il franzos. Ulteriuras linguas fitg preschentas a Monaco èn il talian e l’englais.

La baselgia catolic-romana furma la baselgia naziunala. Il Monaco è la sedia d’in archuvestgieu ch’è suttamess directamain a la sedia apostolica. Radund 90 % da la populaziun sa decleran sco catolics. La constituziun dal Monaco garantescha dentant er las libertads d’autras confessiuns e religiuns.

Ils pli vegls fastizs da colonisaziun umana en il Monaco odiern dateschan da ca. 3000 a.C. Ca. 2000 a.C. è la regiun vegnida populada dals Ligurs ch’han er dà il num a la regiun taliana vischinanta. Silsuenter èn – sco gia menziunà survart – arrivads successivamain ils Fenizians, Grecs e Romans. Al temp dals Romans regorda l’enconuschent Tropaeum Alpium, erigì en il lieu vischinant La Turbie en onur da la conquista da las Alps l’onn 15 a.C. Suenter la retratga dals Romans è la regiun vegnida visitada a partir dal 5avel tschientaner da differents pievels barbars, da pirats e dals Saracens.

Questa perioda è ida a fin il 975, cura ch’il prinzi da la Provence ha stgatschà ils Saracens. La Provence fascheva part dal Sontg Imperi roman. Ils imperaturs Friedrich Barbarossa e Heinrich VI (il 1191) han suttamess la regiun a la Republica da Genua. Ils 10 da zercladur 1215 vala sco di da fundaziun da Monaco. Quel di ha Genua mess a Monaco il crap da fundament d’ina fortezza da cunfin che sa chattava al lieu dal Palaz dal prinzi odiern.

A Genua sco en bleras autras citads da l’Italia dal Nord regiva da quel temp ina guerra civila tranter ils Guelfs ed ils Ghibellins. Analog a la situaziun en Germania stevan ils Ghibellins (Staufers) per la partida da l’imperatur; ils Guelfs percunter represchentavan la partida dal papa. Er a Monaco, nua che la fortezza era vegnida fundada d’in represchentant dals Ghibellins, è questa dispita sa fatga valair: famiglias ghibellinas sco ils Dorias e Spinolas e famiglias guelfas sco ils Fieschis e Grimaldis èn sa succedidas a la pussanza.

Il 1296 èn ils Guelfs e tras quai er la famiglia dals Grimaldis vegnids sfurzads da bandunar la citad da Genua. La gronda famiglia dals Grimaldis è sa chasada en numerusas citads da la Mar Mediterrana, nua ch’els èn daventads per part fitg pussants. Dal temp ch’ils Grimaldis èn vegnids stgatschads da Genua, sa chattava era Monaco anc fermamain en ils mauns da lur inimis, dals Ghibellins. 

Ils 8 da schaner 1297 èn schuldads dals Grimaldis e dals Guelfs sut il commando da Francesco Grimaldi (numnà "Malizia", il malizius) entrads a Monaco vestgids sco paders franciscans ed han conquistà la fortezza. Cun quest onn cumenza pia la dinastia dals Grimaldis a Monaco. En il decurs dal 14avel e 15avel tschientaner ha Monaco anc midà pliras giadas maun tranter las partidas da Genua che sa concurrenzavan. Il 1489 han lura il retg da la Frantscha ed il duca da Savoia renconuschì l’independenza dal Monaco. E suenter in assedi invan da 100 dis il 1507 han er las smanatschas da vart da Genua prendì ina fin.

Pervi da la posiziun favuraivla han tant la Spagna sco er la Frantscha empruvà d’integrar il Monaco en lur sfera d’influenza. Uschia hai dà en il decurs dal temp allianzas alternantas; a partir dal 17avel tschientaner è il pitschen stadi dentant sa collia cun la Frantscha. 

Sut la regenza da Honoré II ha il Monaco giudì en il 17avel tschientaner in temp da fluriziun. El ha laschà eriger in palaz represchentativ, dal qual ins po anc oz visitar ina part. Cun ina collecziun da 700 maletgs ha el plinavant mess il fundament per l’enconuschenta collecziun d’art dal prinzi.

En il 18avel tschientaner, cun la mort dad Antoine I il 1731, èn ils Grimaldis morts or en la lingia masculina. Sia figlia Louise-Hippolyte aveva maridà il Sire da Martignon, derivant d’ina famiglia aristocartica normana. Il 1733 è lur figl daventà il nov regent (Honoré III) ed ha uschia pudì garantir la cuntinuitad ereditara. 

La Revoluziun franzosa ed ils onns da guerra subsequents han er manà en il Monaco ad ina sperdita da la suveranitad. Ed er ils emprims decennis dal 19avel tschientaner èn plitost stads difficils per il Principadi restituì. Quai è sa midà il 1861. Il nov contract cun la Frantscha ha bain manà a la sperdita da Roquebrune e Menton, las duas vischnancas odiernas situadas tranter Monaco ed il cunfin da l’Italia che bramavan independenza (e che cumpigliavan radund 80 % dal territori oriund dal Monaco). Ma da l’autra vart è vegnida renconuschida l’independenza cumplaina dal Principadi e la suveranitad dal prinzi. Per l’emprima giada en si’istorgia era il Monaco uschia dal tuttafatg suveran ed independent da pussanzas da protecziun. Medemamain è vegnida sigillada in’uniun da duana cun la Frantscha e la construcziun da la viafier da Nizza a Genua. Tut quai ha gida a promover il turissem ch’era londervi da sa sviluppar. 

In bun maun ha er gì il regent da lez temp, Charles III. Per stgaffir ina basa economica solida ha el fundà il 1863 la Société des bains de mer de Monaco cun l’intent da manar in casino. Suenter emprims onns difficils ha il nov concessiunari, François Blanc, il ‹striun da Monaco›, manà l’interpresa ad in success mundial. Adina dapli turists bainstants da tut il mund èn arrivads ed igl èn vegnids construids hotels da luxus. En onur da Charles III è il territori enturn il Casino vegnì renumnà Monte Carlo. Grazia a las entradas dal Casino ha il stadi pudì abolir gia il 1869 la taglia directa. Ed il 1879 è suandada l’avertura pompusa da l’Opera da Monaco che dueva daventar enconuschenta lunsch enturn.

Suenter la mort da Charles III è ses figl Albert I daventà il 1889 successur al tron. Fin alura era el sa fatschentà sco scienzià e perscrutader da dumondas da l’oceanografia e paleontologia. Uschia ha el er fundà il Museum ed institut oceanografic a Monaco. Quest museum è vegnì manà blers onns da l’enconuschent oceanograf Jacques Cousteau ed è daventà enconuschent en tut il mund. Il 1911 ha Albert I er dà al stadi l’emprima constituziun.

Louis II è suandà ses bab il 1922 al tron. Ad el èsi reussì da manar il pajais senza pli gronds problems tras il grev temp da l’Emprima Guerra mundiala e da la crisa economica mundiala. Il 1918 è l’independenza dal Monaco vegnida garantida danovamain en in contract cun la Frantscha. 

Durant ils onns 1930 e 1940 era il Monaco sa declerà sco stadi neutral. Tuttina èsi stà pussaivel als naziunalsocialists d’exequir ina buna part da lur transacziuns da banca nà da la Côte d’Azur. Quest fatg furma segiramain in dals chapitels ils pli stgirs da l’istorgia dal Monaco.

Louis II è mort senza ertavels en la lingia masculina. Sia figlia, princessa Charlotte, aveva maridà Pierre cont da Polignac, derivant da l’aristocrazia franzosa. Da questa lètg è naschì il prinzi Rainier da pli tard. Cumbain ch’il dretg dal Monaco n’excluda betg da princip ina successiun al tron feminina, ha princessa Charlotte desistì gia il 1944 a favur da ses figl. Il 1949, suenter la mort da ses tat Louis II, è Rainier III daventà il nov regent dal Monaco. 

Il 1956 ha Rainier III maridà l’enconuschenta actura da film americana Grace Kelly. Tras l’operar da la nova princessa, ch’ha surpiglià il num Gracia Patricia, è il Monaco daventà definitivamain il lieu d’inscunter dals ritgs dal mund. Da la lètg da Rainier III e Gracia Patricia èn naschids ils uffants Caroline (1957), Albert (1958) e Stéphanie (1965). Il 1982 è princessa Gracia Patricia vegnida per la vita en in accident da traffic. 

Il 2005 è mort Rainier III. Ses successur è daventà ses figl Albert II. Il 2011 ha el maridà l’anteriura nudadra sidafricana Charlene Wittstock.

Dapi il 1911 furma il Monaco ina monarchia constituziunala cun il prinzi regent sco schef da stadi. L’executiva consista dals quatter commembers dal cussegl guvernativ; il minister dal stadi è il chau da quest cabinet. Dapi la midada da la constituziun il 1962 parta il prinzi la pussanza cun il parlament ("Conseil National"). Quel consista da 24 commembers che vegnan elegids libramain mintgamai per 5 onns. Dumondas da caracter regiunal, che pertutgan be il territori naziunal, vegnan tractadas dal cussegl communal. Quel consista da 15 commembers e vegn manà dal president da citad. 

Il 1993 è il Monaco daventà commember da las Naziuns unidas, il 2004 er dal Cussegl da l’Europa. Il stadi n’è betg commember da l’Uniun europeica, ma collià stretgamain cun quella. Uschia ha il Monaco ina represchentanza permanenta a Brüssel e fa part dal Spazi Schengen. Tras il contract da duana cun la Frantscha tutga il Monaco er tar il spazi da duana da l’Uniun europeica.

Da vart da la cumissiun da l’Uniun europeica cumpetenta vegn adina puspè crititgà che las structuras politicas en il Monaco sajan memia pauc democraticas. Quai pertutga en spezial la posiziun memia flaivla dal parlament. Pli baud vegniva er crititgà la mancanza da mesiras cunter la lavada da daners suspectus sco er la surveglianza da las bancas manglusa. Dapi il 2008 è il Monaco sa stentà da meglierar questa situaziun.

La segirezza publica vegn garantida tras forzas da polizia che cumpiglian bundant 500 commembers. En relaziun cun ils 36 000 abitants è quai la pli auta preschientscha da polizia da tut il mund. La polizia vegn sustegnida da varga 60 cameras da video ch’èn installadas en tut las parts da la citad e ch’èn colliadas directamain cun la centrala da la polizia. Vitiers vegnan numerusas cameras da segirezza privatas e radund 500 collavuraturs da segirezza privats. Vuschs criticas fan perquai valair ch’il Monaco saja in stadi da surveglianza. Da l’autra vart ha il Monaco la pli bassa rata da criminalitad en tut il mund.

Areguard la defensiun exteriura dal stadi exista in contract cun la Frantscha. Tuttina ha il Monaco ina pitschna unitad militara, il "Corps des Sapeurs-Pompiers". Quests radund 135 schuldads, che furman ina da las pli pitschnas armadas dal mund, èn activs surtut sco pumpiers e sco protecziun civila.

Ultra da quai exista la "Compagnie des Carabiniers du Prince" che fa medemamain part dal militar. Questa schandarmaria da radund 115 umens garantescha la protecziun dal prinzi. Tar ils abitants e turists è ella surtut enconuschenta sco guardia d’onur avant il Palaz e pervi da sia musica da marschar ("Fanfare de la Compagnie des Carabiniers du Prince"). La tradiziun da la polizia e dal militar statal tanscha enavos fin l’onn 1817.

Il svilup economic dal Monaco a partir da la segunda mesadad dal 19avel tschientaner è vegnì inizià dal gieu da fortuna. E quel ha mess ad ir il turissem ch’è daventà in’ulteriura pitga economica dal Monaco (2010: radund 265 000 turists). Oz percunter stat il sectur da finanzas en il center. Radund 40 bancas èn registradas en il pajais; quellas administreschan ina facultad da 78 milliardas euros. Suenter l’aboliziun da la taglia directa per persunas privatas il 1869 furman las taglias sin interpresas (t.a. taglia sin rendita) ina da las entradas principalas dal pajais. Il pajais publitgescha cifras trimestrilas sco in’interpresa economica.

Il Monaco n’enconuscha ni in’atgna valuta ni ina banca centrala. Igl exista ina sort d’uniun monetara cun la Frantscha, tenor la quala las bancas dal Monaco èn suttamessas a las medemas reglas sco quellas da la Frantscha. Il 2001 ha il Principadi introducì l’euro.

Il Monaco vegn per part er numnà ‹Manhattan da la Mar Mediterrana›. Questa cumparegliaziun renviescha a l’activitad da construcziun cuntinuanta, en spezial en furma da sgrattatschiels. Gia ils onns 1970 avev’ins stgaffì la nova part da la citad Fontvieille cun gudagnar terren abitabel or da la mar. En planisaziun è in ulteriur quartier da 200 hectaras sin fund artifizial. Ils pretschs d’immobiglias a Monaco tutgan tar ils pli auts dal mund.

La situaziun da traffic en il Principadi è savens tendida. Durant la stagiun auta u tar occurrenzas grondas datti savens colonnas. Da l’autra vart posseda il Monaco in grond dumber da chasas da parcar publicas che furman per gronda part implants sutterans chavads en il grip. Er la staziun dal tren da Monaco, che fa part dal traject da viafier Marseille–Ventimiglia, sa chatta sut la terra. Las sis lingias da bus collian praticamain mintga punct da Monaco. La plazza d’aviaziun situada il pli datiers dal Principadi è quella da Nizza. Da là existan colliaziuns da helicopter directas al Heliport da Monaco.

Il Monaco furma in center cultural remartgabel. L’onn 1879 ha Charles Garnier, l’architect da l’Opera da Paris, bajegià l’Opéra de Monaco. En il decurs dals onns han chantà en quest edifizi ils gronds da l’opera, dad Enrico Caruso fin Luciano Pavarotti. En pli è vegnida stgaffida in’academia per il saut classic che porta il num da l’anteriura princessa Grace. Medemamain part da las spartas d’art tradiziunalas fan ils premis da litteratura, da musica e d’art modern che vegnan surdads mintg’onn tras la famiglia dal prinzi.

A l’entschatta da l’onn ha mintgamai lieu il Festival da circus internaziunal da Monte Carlo. Qua vegnan surdads ils Clowns dad aur, ina sort ‹Oscars dal mund dal circus›. Durant quest temp èn er las vias e plazzas dal Principadi segnadas dals artists e da preschentaziuns or dal mund dal circus.

Il 1929 ha gì lieu per l’emprima giada il Grand Prix da Monaco e dapi il 1955 vegn manà tras mintg’onn la cursa da furmla 1. Er la Rallye Monte Carlo, ch’exista dapi il 1911 e che vala sco ‹mamma› da las cursas d’autos da quest gener, finescha en la citad.

La primavaira ha mintgamai lieu in turnier da tennis da l’ATP Masters Series. Quest turnier che vegn giugà sin sablun vala sco in dals impurtants turniers dal tennis dad umens.

Il Monaco è in stadi da las Alps, ha suttascrit la Convenziun da las Alps e posseda er in agen club alpin. La senda da viandar a distanza Via Alpina che percurra tut ils otg stadis da las Alps e che maina fin a Triest è vegnida averta il 2002 a Monaco.

La Place du Casino è situada en il center dal Principadi. Là sa chattan il renumà Casino de Monte-Carlo, l’enconuschent Hôtel de Paris sco er l’Opera pompusa. Tut quests edifizis dattan en egl grazia a lur architectura da muntada istorica.

In segund magnet turistic furma la citad veglia da Monaco. Ella è situada sin l’uschenumnà grip dal prinzi, nua che sa chatta er il Palaz dal prinzi. Quel furma la residenza politica e privata da la famiglia dal prinzi. 

Il Jardin Exotique, in curtin exotic al liber, cumpiglia ina fitg gronda varietad da flurs e plantas las pli variadas. Situà al cunfin cun la Frantscha en direcziun da Nizza, porscha il curtin en pli in panorama spectacular sur l’entir Principadi.

Il Museum oceanografic sa chatta sin il grip da Monaco e porscha als visitaders ina ritgezza d’exponats impressiunanta, tranter auter er animals da la mar vivents en aquaris. Da menziunar èn er l’architectura pompusa dal 1910 e la posiziun dal Museum orasum il grip en in’autezza da 85 meters gist sur la mar. 




</doc>
<doc id="6114" url="https://rm.wikipedia.org/wiki?curid=6114" title="Sondrio">
Sondrio

Sondrio (rumantsch istoric "Sunder", vuclinais "Sundri") è ina vischnanca da l'Italia, chapitala da la provinza omonima ed il lieu pli grond da la Vuclina. La citad sa chatta a la riva dal flum Adda.


</doc>
<doc id="6115" url="https://rm.wikipedia.org/wiki?curid=6115" title="Judo">
Judo

Judo vul dir verbalmain "via miaivla" e vegn dal Giapun. El è in sport da cumbat ch'ha il princip da gudagnar tras capitular.

Judo è vegnì fundà a l'entschatta dal 20avel tschientaner dad Jigoro Kano (1860-1938). El ha stgaffì ina simbiosa or da differents stils da Jiu-Jitsu, ch'el ha emprendì cun gronda disciplina en sia giuventetgna.

In cumbattant da Judo vegn numnà judoka.

I dat dus princips filosifics fundamentals pli specifics en il judo. Per l'ina l'agid vicendaivel, la chapientscha dal svilup d'omadus ed il bainstar, per l'auter il meglier pussaivel engaschament da corp e spiert.


</doc>
<doc id="6117" url="https://rm.wikipedia.org/wiki?curid=6117" title="Île de la Harpe">
Île de la Harpe

L'Île de la Harpe è ina insla che sa chatta en la part svizra dal Lai da Genevra. La insla tutga tar la vischnanca da Rolle ed èn situadas 372 m.s.m. L'insla ha ina surfatscha da 2368 m², da ina lunghezza da 110 m e da ina larghezza da 30 m. L'insla sa chatta a 100 m da la riva, davant il Chastè da Rolle. Ins pon cuntanscher per bartga ed igl ha in port.


</doc>
<doc id="6119" url="https://rm.wikipedia.org/wiki?curid=6119" title="Isole di Magadino">
Isole di Magadino

Las Isole di Magadino è ina gruppa da tschintg inslas che sa chattan en la part svizra dal Lago Maggiore. Las inslas tutgan tar las vischnancas da Magadino, Locarno e Tenero-Contra ed èn situadas al cunfin dal flum Ticino u igl sa bitta en il Lai Maggiore. Il archipel èn situadas a 193 m.s.m. 

L’archipel fa part da la reserva chantunala dal Bolle di Magadino.


</doc>
<doc id="6123" url="https://rm.wikipedia.org/wiki?curid=6123" title="Insla da Son Pieder">
Insla da Son Pieder

L'insla da Son Pieder (tudestg "St. Petersinsel"; franzos "Île de Saint-Pierre") è in peninsla (u meglier ina "presqu'île" u ‹quasi-insla›) ed anteriura insla entamez il lai da Bienna en il chantun Berna en Svizra. Ella ha ina lunghezza da var 5 kilometers ed ina ladezza maximala da 800 meters. Ses punct il pli aut giascha sin 454 meters sur livel da la mar u 45 meters sur il livel dal lai (429 m). L'insla è sa furmada durant il davos temp da glatsch cur ch'il glatscher dal Rodan s'extendeva fin tar la chadaina dal Giura. Ella è in promontori dal Jolimont, situada sur il vitg Erlach. Dal punct da vista politic è l'insla spartida tranter las vischnancas d'Erlach e da Twann-Tüscherz. La pli gronda part appartegna a la davosa vischnanca.


</doc>
<doc id="6124" url="https://rm.wikipedia.org/wiki?curid=6124" title="Ufenau">
Ufenau

Ufenau è ina insla che sa chatta en il Lai da Turitg. La insla tutga tar la vischnanca da Freienbach ed èn situadas 2,5 km da davent da Rapperswil e 1,5 km davent da Pfäffikon. L'Insla èn situada a 406 m.s.m.


</doc>
<doc id="6127" url="https://rm.wikipedia.org/wiki?curid=6127" title="Przyborze">
Przyborze

Przyborze (pronunzia: [pʂɨˈbɔʐɛ]) è in lieu da la Pologna nord-occidentala. El appartegna a la vischnanca da Łobez ch'è situada en il circul da Łobez dal voivodat da Pomarania dal Vest. Il vitg sa chatta var 7 kilometers al nord da la citad da Łobez. Il vitg dumbra 40 habitants. Tranter il 1975 ed il 1998 appartegneva Przyborze al voivodat da Szczecin (Stettin).


</doc>
<doc id="6128" url="https://rm.wikipedia.org/wiki?curid=6128" title="Lai da Sempach">
Lai da Sempach

Il lai da Sempach "(tudestg: Sempachersee)" è in lai da la Svizra (chantun Lucerna). 

La surfatscha dal lai è 15 km² gronda.

Il flum principal è la Suhre.




</doc>
<doc id="6129" url="https://rm.wikipedia.org/wiki?curid=6129" title="Lai da Hallwil">
Lai da Hallwil

Il lai da Hallwil "(tudestg: Hallwilersee)" è in lai da la Svizra (chantuns Argovia ed Lucerna). 

La surfatscha dal lai è 10,3 km² gronda.

Il flum principal è la Aabach.




</doc>
<doc id="6130" url="https://rm.wikipedia.org/wiki?curid=6130" title="Lac de la Gruyère">
Lac de la Gruyère

Il lai de la Gruyère "(franzos: Lac de la Gruyère)" è in lai da la Svizra (chantun Friburg). 

La surfatscha dal lai è 10 km² gronda.

Il flum principal è la Sarina.




</doc>
<doc id="6131" url="https://rm.wikipedia.org/wiki?curid=6131" title="Lac de Joux">
Lac de Joux

Il lai da Joux "(franzos: Lac de Joux)" è in lai da la Svizra (chantun Vad). 

La surfatscha dal lai è 10 km² gronda.

Il flum principal è l'Orbe.




</doc>
<doc id="6132" url="https://rm.wikipedia.org/wiki?curid=6132" title="Klöntalersee">
Klöntalersee

Il Klöntalersee è in lai natiral ch'è sa furmà entras ina bova. El vegn duvrà per producir electricitad dapi l'onn 1908. El è situà en il Klöntal en il chantun Glaruna en Svizra sin 848 m.s.m.. Sia surfatscha dumbra circa 3.3 km². 


</doc>
<doc id="6133" url="https://rm.wikipedia.org/wiki?curid=6133" title="1861">
1861

L'onn 1861 era in onn dal 19avel tschientaner.
Grond incendi da la citad da Glaruna. Il center da la citad vegn destruida quasi dal tuttafatg. La citad fascheva reconstruczi en in plan quadrangular. Quest è chatta en svizra pir en La Chaux-de-Fonds


</doc>
<doc id="6134" url="https://rm.wikipedia.org/wiki?curid=6134" title="1794">
1794

L'onn 1794 era in onn dal 18avel tschientaner.
Grond incendi da la citad da La Chaux-de-Fonds. La citad vegn destruida quasi dal tuttafatg. La citad fascheva reconstruczi en in plan quadrangular. Quest è chatta en svizra pir en Glaruna


</doc>
<doc id="6135" url="https://rm.wikipedia.org/wiki?curid=6135" title="Svizra romanda">
Svizra romanda

La Svizra romanda u Svizra franzosa (tenor la denominaziun franosa/tudestga er "Romandie") è in term che vegn duvrà per definir il territori svizzer da lingua franzosa.



</doc>
<doc id="6136" url="https://rm.wikipedia.org/wiki?curid=6136" title="Svizra tudestga">
Svizra tudestga

La Svizra tudestga è in term che vegn duvrà per definir il territori svizzer da lingua tudestga.



</doc>
<doc id="6137" url="https://rm.wikipedia.org/wiki?curid=6137" title="Svizra taliana">
Svizra taliana

La Svizra taliana è in term che vegn duvrà per definir il territori svizzer da lingua taliana.



</doc>
<doc id="6138" url="https://rm.wikipedia.org/wiki?curid=6138" title="Lai dad Ägeri">
Lai dad Ägeri

Il Lai dad Ägeri u Ägerisee è in lai dal chantun Zug, Svizra.

Il lai ha ina surfatscha da 7,3 km².

L'affluent principal è la Lorze.




</doc>
<doc id="6139" url="https://rm.wikipedia.org/wiki?curid=6139" title="Wägitalersee">
Wägitalersee

Il lai da Wägital "(tudestg: Wägitalersee)" è in lai da la Svizra (chantun Sviz). 

La surfatscha dal lai è 4.18 km² gronda.

Il flum principal è la Aa.



</doc>
<doc id="6141" url="https://rm.wikipedia.org/wiki?curid=6141" title="Lai da Sihl">
Lai da Sihl

Il lai da Sihl "(tudestg: Sihlsee)" è in lai da la Svizra (chantun Sviz). 

La surfatscha dal lai è 11.3 km² gronda.

Il flum principal è la Sihl.



</doc>
<doc id="6145" url="https://rm.wikipedia.org/wiki?curid=6145" title="Aeschi">
Aeschi

Aeschi è ina vischnanca politica svizra en il . Ella appartegna al district dal Wasseramt.


</doc>
<doc id="6146" url="https://rm.wikipedia.org/wiki?curid=6146" title="Lago di Luzzone">
Lago di Luzzone

Il Lago di Luzzone è in lai da fermada en il chantun Tessin en Svizra.

Il lai sa chatta a la fin sura da la Val dal Blegn sin il territori da las vischnancas da Ghirone ed Aquila. Il mir da serra è cuntanschibel tras ina via en serpentinas sin l'areal da la vischnanca da Ghirone. Manads vegnan il lai da fermada ed ils implants electrics appartegnents da las Ovras electricas da Blenio cun sedia a Locarno.

L'aua dal lai da fermada vegn l'emprim explotada en la centrala da Bivio e vegn silsuenter conduì en il batschigl da fermada a Malvaglia per esser duvrada danovamain per la producziun d'electricitad en l'implant da Biasca.

Il mir artgà "Luzzone" è vegnì ventschì l'onn 1963. Ils onns 1997 fin 1998 è el vegnì auzà per 17 meters. La curuna dal mir sa chatta ussa sin 1'609 m s.m. Sbassada maximala da la surfatscha dal lai sin 1'435 m s.m. Avant il mir sa chatta ina deponia cuverta (1'451 m s.m.)

Al mir da fermada sa chatta cun 165 meters la pli lunga ruta da raiver artifiziala dal mund. Al mir èn vegnids affischads passa 650 manetschs e crutschets.



</doc>
<doc id="6147" url="https://rm.wikipedia.org/wiki?curid=6147" title="Ghirone">
Ghirone

Ghirone è ina citad svizra en il chantun Tessin è ina district Blenio è ina circul Olivone. 


</doc>
<doc id="6148" url="https://rm.wikipedia.org/wiki?curid=6148" title="Aquila (TI)">
Aquila (TI)

Aquila è ina fracziun da la vischnanca politica svizra Blenio che sa chatta en il chantun Tessin. Fin a la fusiun cun Campo (Blenio), Ghirone, Olivone e Torre ils 22 d'october 2006 era Aquila ina vischnanca politica independenta. 


</doc>
<doc id="6159" url="https://rm.wikipedia.org/wiki?curid=6159" title="Lai da Com">
Lai da Com

Il Lai da Com "(talian:Lago di Como u Lario, Lumbard: Laach de Comm)" è in lai da l'Italia ed cun la batschida che fa part da la Svizra (chantuns Tessin ed Grischun).

Malgrà che oz il lai na fa betg part da la Svizra, è sia batschida sin territori svizzer.

La surfatscha dal lai è 146 km².

Ils flums principals ènl'Adda, la Breggia ed la Maira



</doc>
<doc id="6160" url="https://rm.wikipedia.org/wiki?curid=6160" title="Vincent Augustin">
Vincent Augustin

Vincent Augustin è in anteriur president da la Lia Rumantscha.


</doc>
<doc id="6162" url="https://rm.wikipedia.org/wiki?curid=6162" title="Societad Retorumantscha">
Societad Retorumantscha

La Societad Retorumantscha (SRR) è la pli veglia societad linguistica retorumantscha (fundada il 1885). La SRR è purtadra da l'Institut dal «Dicziunari Rumantsch Grischun» a Cuira ed editura dal dicziunari naziunal cun il medem num (DRG).



</doc>
<doc id="6166" url="https://rm.wikipedia.org/wiki?curid=6166" title="Lai da Muzzano">
Lai da Muzzano

Il Lago di Muzzano è ina prolungaziun dal Lai da Lugano.


</doc>
<doc id="6168" url="https://rm.wikipedia.org/wiki?curid=6168" title="Autostradas da la Svizra">
Autostradas da la Svizra

Las Autostradas svizras, cun l'emprim avertura en 1955, èn ina raid da 1638 km da autostradas a pedagi che se pajan cun ina vignetta collada sin il paravent e da cuoz da in on entschaivent il 1° da schaner ed cumplenir il 31 december. I sistem exist davent 1985. Il cust anual è 40.00 francs svizzers.

Il ischigl principal west-ost è l'A1 ed il ischigl principals nord-sid sun l'A2 ed l'A13.

La limitaziun generala da spertadad è 120 km/h en las autostradas ed 100 km/h en las semi-autostradas.





</doc>
<doc id="6169" url="https://rm.wikipedia.org/wiki?curid=6169" title="Lais da la Svizra">
Lais da la Svizra

La Svizra ha sis lais che han ina surfatscha che surpassa 100 km² e 13 lais ch'èn pli gronds che 10 km².





</doc>
<doc id="6170" url="https://rm.wikipedia.org/wiki?curid=6170" title="Chantuns da la Svizra">
Chantuns da la Svizra

Ils 26 chantuns (tud. "Kantone", frz. "cantons", tal. "cantoni", en la Svizra tudestga tradiziunalmain numnads "Stände") èn ils stadis commembers da la Confederaziun svizra. La noziun è vegnida duvrada l'emprima giada l'onn 1475 en in'acta friburgaisa.

Mintga chantun ha in'atgna constituziun ed atgnas autoritads legislativas, executivas e giudizialas. Tut ils chantuns possedan in parlamant cun ina chombra (cussegl grond, cussegl chantunal, parlament; "vesair era:" parlament chantunal) ch'ha tranter 58 ed 180 sedias parlamentaras tut tenor chantun. La regenza chantunala (cussegl guvernativ, regenza, cussegl da stadi, cumissiun dal cussegl grond) consista tut tenor chantun da tschintg fin a set commembers.



</doc>
<doc id="6187" url="https://rm.wikipedia.org/wiki?curid=6187" title="Brig">
Brig

Il pled Brig ha differentas muntadas: 


</doc>
<doc id="6190" url="https://rm.wikipedia.org/wiki?curid=6190" title="Gerra">
Gerra

Il pled Gerra ha differentas muntadas: 


</doc>
<doc id="6191" url="https://rm.wikipedia.org/wiki?curid=6191" title="Vira">
Vira

Il pled Vira ha differentas muntadas: 


</doc>
<doc id="6192" url="https://rm.wikipedia.org/wiki?curid=6192" title="Forel">
Forel

Il pled Forel ha differentas muntadas: 


</doc>
<doc id="6197" url="https://rm.wikipedia.org/wiki?curid=6197" title="Brione">
Brione

Il pled Brione ha differentas muntadas: 


</doc>
<doc id="6200" url="https://rm.wikipedia.org/wiki?curid=6200" title="Corsier">
Corsier

Corsier è il num da duas vischnancas politicas en Svizra



</doc>
<doc id="6206" url="https://rm.wikipedia.org/wiki?curid=6206" title="Quacra">
Quacra

La quacra ("Coturnix coturnix") è in utschè e furma la pli pitschna spezia da la famiglia da las giaglinas (galliformae). Ella ha ca. la grondezza d'ina columba. La quacra europeica selvadia è ferm periclitada. 

Quacras datti tant en l'Europa, en l'Asia ed en l'America. Populara sco utschè decorativ è la quacra nanina, la quacra chinaisa (coturnix chinensis).
Il gnieu vegn bajegià en ina rusna guliva, nua che la giaglina metta 8–13 ovs. Ils pulschains naschan suenter 17 dis. Las quacras vegnan adina pli popularas sco animals da chasa, perquai ch'ellas dovran damain plaz che autras giaglinas; lur ovs e charn valan sco delicatessa. La quacra sa nutrescha da sems e d'insects.

Che la quacra era ina giada in utschè fitg derasà ed enconuschent tradescha er la poesia 'Il cont della quacra' da Giacun Caspar Muoth:

II cont della quacra
Teidla sils tuns amureivels cheu vi! 

"Tema Diu!" pretga la quacra tudi; 

Sesa sils costs dil giaraun en verdur 

Clom'admonent il surpriu auditur:
"Tegn po car!" nies buntadeivel Signur!
Batta, rebatta siu miedi puspei:

"Lauda Diu!" El tei paghenta vonzei.
Riha racolta sin pradas e praus!

Sentas ti bucc', o carstgaun, moventaus! 

"Grazi'a Diu!" che ha per tei tonts quitaus!
Vegnan malauras cun dons e sgrischur: 

"Roga Diu!" sche fa 'l cun tei la migliur. 

Vul il futur il tiu cor anguschar,

Tei consoleschi puspei miu cantar;
"Sefidar!" munta siu dulsch resunar.
Giacun Caspar Muoth

Reginavel: Animalia

Tschep: Chordata

Classa: utschels Aves

Urden: utschels giaglina (galliformes) 

Famiglia: Fasans (phasianidae) 

Categoria: Quacras da terra (coturnix) 

Spezia: Quacra (coturnix coturnix)


</doc>
<doc id="6208" url="https://rm.wikipedia.org/wiki?curid=6208" title="Parc Ela">
Parc Ela

Il Parc Ela è in parc natiral ch'è situà en Surmeir en il chantun Grischun. Las vischnancas che sa chattan sin il territori dal parc èn Alvaschein, Alvaneu, Bravuogn, Beiva, Brinzauls, Cunter, Filisur, Lantsch, Marmorera, Mon, Mulegns, Riom-Parsonz, Tinizong-Rona, Salouf, Savognin, Schmitten, Stierva, Sur, Surava, Tiefencastel e Wiesen. Il parc ha ina surfatscha da 600 km².

La fundaziun dal Parc Natiral Ela è vegnida fundada ils 3 da zercladur 2003.



</doc>
<doc id="6216" url="https://rm.wikipedia.org/wiki?curid=6216" title="Quacra nanina">
Quacra nanina

La quacra nanina ("Coturnix chinensis") è ina spezia d'utschels da la famiglia dals fasans (Phasianidae), che fa part da la gruppa da las giaglinas (Galliformes). Cun ina paisa da be 45 fin 70 grams ed ina autezza da ca. 14 cm, furman las quacras, la spezia la pli pitschna da las giaglinas.

Reginavel: Animalia

Tschep: Chordata

Classa: Aves

Urden: utschels giaglina (Galliformes) 

Famiglia: Fasans (Phasianidae) 

Categoria: Quacras da terra (Coturnix) 

Spezia: Quacra nanina (Coturnix chinensis)


</doc>
<doc id="6230" url="https://rm.wikipedia.org/wiki?curid=6230" title="Quacra da tschof">
Quacra da tschof

La quacra da tschof ("Callipepla californica"), era quacra da tschof californica, è ina spezia da la famiglia da las quacras da dents. Ses territori da derasaziun cumpiglia la costa dal vest dals Stadis Unids. Ella è ultra da quai vegnida introducida a Hawai, Nova Zelanda, a Chile ed Argentinia. La quacra da tschof vegn magari tegnida tar nus en volieras. Ins chatta ella dentant bler main savens che la quacra giapunaisa e la quacra nanina


</doc>
<doc id="6235" url="https://rm.wikipedia.org/wiki?curid=6235" title="Quacras da dents">
Quacras da dents

Las quacras da dents ("Odontophoridae"), era numnadas quacras da guaud, furman ina categoria da la spezia da las giaglinas (Galliformes). Questa famiglia cumpiglia 9 categorias e 31 spezias.



</doc>
<doc id="6238" url="https://rm.wikipedia.org/wiki?curid=6238" title="Quacras da terra">
Quacras da terra

Las quacras da terra ("Coturnix") èn ina gruppa d'utschels da la famiglia dals fasans ("Phasianidae"), che fa part da l'urden dals utschels giaglina ("Galliformes").

La gruppa cumpiglia nov specias, da las qualas la quacra dal puppen nair da la Nova Zelanda ("Coturnix novaezelandiae") è vegnida extirpada von durant il 19avel tschientaner.

Las quacras da terra han ina statura pitschna e plitost radunda ed ina cua fitg curta, cuvrida da las alas.



</doc>
<doc id="6240" url="https://rm.wikipedia.org/wiki?curid=6240" title="Phasianidae">
Phasianidae

Ils Phasianidae furman ina categoria da la spezia da las giaglinas ("Galliformes"). Questa famiglia cumpiglia 46 categorias e 170-180 specias.



</doc>
<doc id="6241" url="https://rm.wikipedia.org/wiki?curid=6241" title="Quacra giapunaisa">
Quacra giapunaisa

La quacra giapunaisa ("Coturnix japonica") è ina spezia d'utschels da la famiglia dals fasans (phasianidae), che fa part da la gruppa da las giaglinas (galliformes). Cun ina autezza da ca. 20 cm, furman las quacras, la spezia la pli pitschna da las giaglinas. La quacra giapunaisa vegn tegnida tar nus sco furnitur d'ovs e da charn. Ina suletta giaglina producescha radund 250-300 ovs per onn. Tant ovs sco la charn da la quacra giapunaisa valan sco delicatessas duvrads savens en la haute cuisine.



</doc>
<doc id="6246" url="https://rm.wikipedia.org/wiki?curid=6246" title="Utschels">
Utschels

Ils utschels (Aves) èn animals tetrapods che plazzan ovs. La plipart pon mustgar. Ils Utschels variàn in grondezza tranter 5 cm (Colibri) a 2 m (Strut). Igl ha 10,000 spezias d'utschels.

Reginavel: Animalia

Tschep: Chordata

Subtschep: Vertebrata

Class: Aves


</doc>
<doc id="6247" url="https://rm.wikipedia.org/wiki?curid=6247" title="Mammals">
Mammals

Ils mammals, mamifers u animals lactants (Mammalia) èn animals vertebrats che sa caracterisen per sudar. Ils Mamifers variàn in grondezza tranter 30 mm (Utschè-mezmieur) a 33 m (Balena blau). Igl ha 5400 specias da mamifers. La plipart dals mamifers fan part dal infraclass Placentalia, per exempel ils Umans "(Homo sapiens sapiens)". Auters animals sco il Kenguru cotschen "(Macropus rufus)" u il Coala "(Phascolarctos cinereus)" fan part dal infraclass Marsupialia. L'infraclass Placentalia ed l'infraclass Marsupialia fan part da la subclass Theria. 

L'infraclass Australosphenida che sun ils unics mamifers che plazzan ovs, ha pir in urden: Monotremata (il Ornitorinc "(Ornithorhynchidae)" e il Erizun australian "(Tachyglossidae)"). L'infraclass Australosphenida fra part da la subclass Prototheria.

Reginavel: Animalia

Tschep: Chordata

Subtschep: Vertebrata

Class: Mammalia


</doc>
<doc id="6249" url="https://rm.wikipedia.org/wiki?curid=6249" title="Reptils">
Reptils

Ils reptils ("Reptilia" Laurenti, 1768) dal latin "reptilis" (‹ruschnond›) furman tenor la concepziun tradiziunala ina classa dals vertebrats. Quella è situada a la transiziun dals vertebrats ‹inferiurs› (Anamnia) als vertebrats ‹superiurs› (utschels e mammals). Sco tals na furman ils reptils tenor la sistematica pli nova nagina gruppa natirala, mabain in taxon parafiletic, damai ch’els na cumpiglian betg tut la descendenza da lur ultim perdavant communabel. Entaifer la sistematica zoologica e paleontologia na vegn il taxon classic ‹Reptilia› perquai strusch pli duvrà; el serva però vinavant sco noziun collectiva informala che cumpiglia ils vertebrats che vivan sin terra (tetrapods) e ch’èn segnads da sumeglientschas morfologicas e fisiologicas. En quest senn vegnan actualmain differenziadas bundant 10 000 spezias da reptils recentas.

Sco taxon monofiletic, pia sco gruppa da derivanza natirala (cumpletta) stuessan ils reptils almain er cumpigliar ils utschels e resguardond tschertas furmas ch’èn svanidas schizunt er ils mammals. Per illustrar questas relaziuns vegn fatg diever dal taxon dals amniots ch’è gia vegnì introducì il 1866 e che cumpiglia tut ils reptils recents inclus ils mammals ed utschels sco er tut ils descendents da lur ultim perdavant communabel. Sut il term sauropsids ch’è vegnì creà il 1864 vegnan subsummads tut ils reptils recents inclus ils utschels sco er tut las furmas svanidas ch’èn parentadas pli stretgamain cun ils reptils ed utschels dad oz che cun ils mammals. Facticamain èn tut ils reptils recents parentads pli ferm cun ils utschels che cun ils mammals; u formulà autramain: tut ils ‹reptils› dal rom genealogic che maina tar ils mammals èn morts ora.

L’occupaziun scientifica cun ils reptils tutga en il champ da la herpetologia. La savida davart la tgira e l’allevament da reptils en terraris numnan ins terraristica; quella furma ina part da la vivaristica.

La caracteristica centrala dals reptils recents furma lur cuvrida dal corp ch’è sitga, senza mucosa e che consista da squamas diras. Dals utschels e mammals sa differenzieschan ils reptils tras quai ch’els n’han naginas plimas resp. chavels. Tar reptils squamads èn las squamas diras per ordinari ordinadas ina sur l’autra sco tievlas; tar tartarugas e crocodils n’è quai percunter betg il cas. Ina spaletschada per propi, vul dir ina midada da la pel periodica cun perder partidas da la pel superiura pli grondas, ha da princip be lieu tar ils reptils squamads, e qua surtut tar las serps.

La gronda part dals reptils che vivan oz possedan il tipic habitus da luschard, vul dir ch’els han ina lunga cua, van sin quatter chommas e sa movan cun sbrajattar las chommas. I sa tracta qua dal habitus oriund da tut ils vertebrats che vivan sin terra, il qual era gia avant maun tar ils perdavants dals reptils. Tut las serps ed intgins luschards divergeschan da quest plan da construcziun oriund: tar els èn las chommas e la tschinta da las extremitads regredids ed il culiez, il corp e la cua èn s’unids in cun l’auter. Er tar bleras furmas ch’èn mortas ora era il habitus da reptil oriund vegnì midà. Ils dinosaurs avevan sviluppà ina moda da sa mover sin duas chommas, ils saurs sgulants han schizunt sviluppà alas e pliras gruppas èn s’adattadas ad ina vita en la mar ed han transfurmà lur membra en nudaglias (l’adattaziun la pli ferma en quest senn ha gì lieu tar ils ictiosaurs ch’avevan sviluppà ina cumparsa da pesch cumparegliabla als delfins odierns). Reptils ch’èn medemamain sa transfurmads vaira ferm èn las tartarugas. Tar quellas furman la chascha da las costas e las squamas dal bist ina sort chascha, en la quala l’animal po sa retrair. Ils crocodils han bain in habitus da luschard, ma quel n’han els betg ertà da lur perdavants, mabain acquistà secundarmain. Quai sa mussa tranter auter en il fatg che crocodils che curran spert na stortiglian lur bist betg en il plaun orizontal e ch’els tschentan lur chommas sut il corp.

Cuntrari als amfibis respiran tut ils reptils – tuttina sco ils utschels ed ils mammals – durant lur entira vita tras ils pulmuns. Els n’enconuschan pia nagin stadi da larva aquatic cun respiraziun tras las brantschas. 

La gronda part da las furmas recentas metta ovs (ovipars), be intginas spezias partureschan animalets vivents (vivipars) u mettan ovs en ils quals il svilup embrional è gia a fin (ovovivipars). Tar la gronda part dals reptils squamads èn ils ovs circumdads d’ina paletscha sco da pergiamina ch’è flexibla. Ils ovs da bleras tartarugas e da tut ils crocodils han però ina crosa da chaltschina relativamain dira. Quant fitg che quella è chaltschinada è in indizi areguard l’adattaziun da l’animal a l’umiditad dal milieu: Ovs cun ina crosa fitg dira protegian meglier tant encunter aua che pudess penetrar sco er cunter il setgar.

Tar ils reptils recents sa tracti d’animals poichilotermics, vul dir ch’els reguleschan la temperatura da lur corp tant sco pussaivel tras lur cumportament (p.ex. cun star a sulegl). En pli dispona la circulaziun dal sang da tut ils reptils dad oz da nagina separaziun cumpletta tranter la circulaziun dals pulmuns e la circulaziun dal corp. Tar las bleras furmas resulta quai d’ina paraid da spartida dal cor che n’è betg cumpletta. Ils crocodils percunter han ina paraid da spartida serrada ed il stgomi da sang succeda tras in’avertura en la paraid situada tranter l’aorta sanestra e dretga.

Ils reptils originars entaifer l’evoluziun furman a medem temp ils emprims amniots, vul dir tetrapods ch’èn – cuntrari als amfibis – abels da sa multiplitgar dal tuttafatg independentamain da l’aua. Ils fossils ils pli vegls ch’èn cumprovads derivan da l’entschatta da la perioda carbonifera superiura (ca. avant 315 milliuns onns). Tut ils amniots ed uschia er tut ils reptils derivan da vertebrats che vivevan gia sin la terra (‹amfibis› en il vast senn dal pled). Cuntrari als reptils sa multiplitgavan quests amfibis però betg tras in ov amniotic, il qual furma quasi ina capsla da surviver autonoma che proveda l’embrio resp. fetus cun substanzas nutritivas ed al protegia dal siar ora. En cuntrast cun ils amfibis n’èn ils amniots perquai betg dependents dad auas per sa multiplitgar ed èn uschia adattads en general meglier a spazis da viver sitgs. Cun ils amfibis moderns ha almain ina lingia dals tetrapods oriunds pudì sa mantegnair fin oz; quella è però surtut sa spezialisada sin abitadis umids e na sa lascha perquai betg cumparegliar cun ils perdavants directs dals amniots resp. reptils che ston esser stads gia relativamain independents da l’aua.

Las restanzas da skelet las pli veglias d’in reptil per propi ("Hylonomus") èn bain vegnidas chattadas en in guaud tropic fossil; ma fossils da passidas ch’èn praticamain tuttina vegls (ca. 315 milliuns onns) cumprovan l’existenza d’amniots temprivs en in ambient ch’era almain segnà durant tschertas stagiuns da pauc’aua. Qua ha l’ov amniotic fitg probabel muntà in avantatg en la multiplicaziun.

Gia dal temp dal carbon superiur èn ils amniots sa dividids en duas lingias principalas: l’ina, ils sinapsids, ha manà als mammals, l’autra, ils sauropsids, als reptils ed utschels. Tenor la chapientscha paleontologica tradiziunala vegnan er ils emprims represchentants da la lingia dals sinapsids attribuids als reptils.

Ils sauropsids da lur vart èn medemamain sa dividids gia en la perioda carbonifera superiura en duas sutgruppas: ils parareptils ed ils eureptils. Il pli vegl represchentant da quest’ultima gruppa deriva da la stresa da carbon il pli sisum ed è damai radund 15 milliuns onns pli giuven che "Hylonomus", l’emprim eureptil. Ils parareptils n’enconuschan nagin represchentant recent; cun ils procolofonids è morta ora en il trias tardiv la davosa da sias sutgruppas.

En consequenza da quai sa tracti tar la gronda part dals reptils dal temp suenter il perm e tar tut ils reptils recents (sco er tar ils utschels) da represchentants dals eureptilia. Quasi tut ils eureptilia e tut ils represchentants recents appartegnan ad ina gruppa gronda che vegn numnada diapsids. Ils emprims represchentants da quella cumparan bain er gia en il carbon superiur, ma la fluriziun per propi cuntanscha questa gruppa pir en il mesozoicum, quai ch’ha dà a quest temp geologic il surnum da l’‹èra dals reptils›.

Da quel temp ha gì lieu entaifer ina da las gruppas dals diapsids che vivevan sin terra in svilup, en il decurs dal qual adina dapli tratgs che valan sco tipics per ils reptils èn ids a perder. Tar questas novas spezias è la circulaziun dal lom sa spartida da quella dal corp, ellas èn daventadas endotermas ed han cuvert lur pel cun material isolant per pudair tegnair meglier la chalur dal corp ch’ellas producivan sezzas. Questa gruppa, da la quala las ragischs è da chattar en il perm, vegn numnada archosaurs. A quella appartegnan las duas gruppas da reptils da terra las pli enconuschentas dal mesozoicum: ils dinosaurs ed ils pterosaurs, ils saurs sgulants. Tenor la chapientscha tradiziunala furman ils dinosaurs ina gruppa parafiletica che sa cumpona exclusivamain da represchentants reptils e ch’è morta ora cumplettamain; tenor la chapientscha pli nova enserra la gruppa sco taxon monofiletic però er ils utschels. In svilup cumparegliabel ha gia gì lieu durant il perm e trias entaifer ils sinapsids ed ha manà a la fin als mammals. Entaifer la lingia da svilup dals crocodils, che furman in’ulteriura lingia dals archosaurs, è quest trend però sa vieut ed ils represchentants da quella han puspè survegnì tratgs cun caracter pli da reptil che lur perdavants. L’autra infraclassa dals diopsids (sper ils archosaurs) furman ils lepidosaurs. Cun ils tuataras, luschards, varans, ghecos, cameleons, serps etc. cumpiglia quella per lunschor la gronda part dals reptils che vivan ozendi. La gronda part da las gruppas dals lepidosaurs recents èn relativamain giuvnas e cumparan il pli baud durant il temp da crida.

Sur lung temp è la posiziun sistematica da las tartarugas stada nunclera: lur chau na dispona da nagina fanestra da la tempra, uschia ch’ins ha attribuì tradiziunalmain questa gruppa als anapsids. En il fratemp è la scienza però da l’avis che las tartarugas sajan descendents da reptils diapsids, tar ils quals las foras da la tempra èn sa serradas secundarmain. Entaifer ils diapsids vegn discutada tant ina relaziun da parentella cun ils archosaurs sco er cun ils lepidosaurs. Ils pli vegls fossils da tartaruga ch’èn enconuschents derivan dal trias superiur e na lubeschan betg da respunder questas dumondas.

Tenor il dumber e la posiziun caracteristica da las averturas lateralas en la chavazza, las uschenumnadas fanestras da la tempra, vegnan differenziadas entaifer ils Reptilia tradiziunalmain trais gruppas grondas:


I suonda ina survista da la sistematica dals reptils recents tenor la chapientscha classica:




</doc>
<doc id="6251" url="https://rm.wikipedia.org/wiki?curid=6251" title="Actinopterygii">
Actinopterygii

Ils Peschs a burschè (Class:Actinopterygii) sun animals vertebrats che sa caracterisen per avair sang fraid. Ils Peschs a burschè abitan l'aua ensalà ed dultsch cun l'excepziun da la subfamilia "Oxudercinae" che sun amfibic. Igl ha 30,000 specias da reptils. Ils Peschs a burschè plazzan ovs.

Reginavel: Animalia

Tschep: Chordata

Subtschep: Vertebrata

Class: Actinopterygii


</doc>
<doc id="6253" url="https://rm.wikipedia.org/wiki?curid=6253" title="Amfibis">
Amfibis

Ils amfibis (Amphibia) èn animals vertebrats che sa caracterisen per esser amfibic. Ils amfibis abitan surtut las regiuns chauds. Igl ha 6200 spezias d'amfibis. 

Reginavel: Animalia

Tschep: Chordata

Subtschep: Vertebrata

Class: Amphibia


</doc>
<doc id="6255" url="https://rm.wikipedia.org/wiki?curid=6255" title="Via principala 29">
Via principala 29

La via principala 29 è ina via principala svizra en il chantun Grischun.


</doc>
<doc id="6256" url="https://rm.wikipedia.org/wiki?curid=6256" title="Marsupialia">
Marsupialia

Ils Marsupials (Infraclass: Marsupialia u Metatheria) èn mamifers che sa differenzan dals Mamifers placentals cunquai che las femelas han ina tastga. Ils marsupials abitan surtut en l'Oceania (Australia) ed certains abitan en lAmerica. Renumàds marsupials sun il Kenguru cotschen "(Macropus rufus)" u il Coala "(Phascolarctos cinereus)".

Reginavel: Animalia

Tschep: Chordata

Subtschep: Vertebrata

Class: Mammalia

Subclass: Theria

Infraclass: Marsupialia


</doc>
<doc id="6260" url="https://rm.wikipedia.org/wiki?curid=6260" title="Australosphenida">
Australosphenida

Ils Australosphenidas (Infraclass: Australosphenida) èn ils mamifers che plazzan ovs. Ils australosphenidas abitan en Australia ed en Nova Guinea. L'infraclass Australosphenida ha pir in urden: Monotremata (il Ornitorinc (Ornithorhynchidae (1 specia)) e il Erizun australian (Tachyglossidae (4 specias)).

Reginavel: Animalia

Tschep: Chordata

Subtschep: Vertebrata

Class: Mammalia

Subclass: Prototheria

Infraclass: Australosphenida


</doc>
<doc id="6262" url="https://rm.wikipedia.org/wiki?curid=6262" title="Vulp">
Vulp

La vulp cotschna ("Vulpes vulpes") è il sulet represchentant da las vulps ch’è derasà en l’Europa Centrala; perquai vegn ella er numnada ‹vulp cumina› u – per ordinari – simplamain ‹vulp›. I sa tracta dal represchentant da la famiglia dals ‹chauns selvadis› (Canidae) il pli frequent en l’Europa.

Las mesiras dal corp da la vulp varieschan fermamain tenor stagiun e derasaziun geografica. Il pais dal corp dal mastgel munta en media tranter 5,5 e 7,5 kg, quel da la femella tranter 5 e 6,5 kg. Animals pli grevs (fin a 14,5 kg) sa laschan cumprovar be darar. La lunghezza dal corp (senza la cua) munta tar ils mastgels a 65 fin 75 cm, tar las femellas tranter 62 e 68 cm; la lunghezza da la cua correspundenta è 35 fin 45 cm resp. 30 fin 42 cm.
Il pail è da la vart sura da colur cotschnenta, da la vart sut da colur alva. Il tun da la colur variescha tut tenor il territori da derasaziun e tanscha survart da mellen cotschnent fin ad in ferm cotschen brin e sutvart dad alv net fin grisch da plattamorta. Las parts sut da las chommas e las varts davos da las ureglias èn da colur naira. Tut en tut variescha la coluraziun dal pail vaira ferm. La cumbinaziun da colur la pli frequenta è la vart sura mellen cotschna, la gula alva ed il piz da la cua da colur naira. Ina varianta pli rara è tut en tut pli stgira, surtut da colur brin stgira cotschna, il venter e la gula alv grisch, entant ch’il piz da la cua alv manca. In’ulteriura varianta porta ina sdrima stgira che tanscha a moda traversala sur las spatlas e per lung dal dies. E la vulp argientada è da colur grisch stgira fin naira. Mintg’onn mida la vulp duas giadas il pail. La primavaira a partir da l’entschatta avrigl perda ella il spess pail d’enviern; a medem temp sa sviluppa il pail da stad pli cler. Quel daventa visibel a partir da la fin d’avrigl vi dals ventrigls ed ha cuntanschì fin la fin zercladur las chommas, il venter e las varts. La midada dal pail cuntinuescha sur la fatscha ed il dies fin al piz da la cua, la quala vegn cuntanschida la fin avust. Pir il settember è il pail da stad cumplet. Gia l’october sa sviluppa alura puspè davent da las chommas sur la cua, il dies e la fatscha il pail d’enviern.

La vulp enconuscha ils suandants pass:
Las singulas improntas cun la balla principala, quatter ballas dals dets-pe e las griflas sumeglian quellas d’in pitschen chaun, ma sa differenzieschan da quellas tras la suandanta cumbinaziun da segns caracteristics:





La passida d’in giat (domestic) è in pau pli pitschna, pli radunda e na mussa per ordinari naginas improntas da griflas.

Taunas da vulps abitadas enconusch’ins per il pli vi da restanzas da la preda che giaschan enturn, vi dal terren sablunus sco er vi da las passidas. La tipica odur da la vulp vegn savens descritta en la litteratura sco «odur da carnivor penetranta»; l’impressiun dependa però vaira ferm dal singul observatur. L’odur en vischinanza da la tauna po derivar da marcaziuns d’urin a l’entrada e na munta betg automaticamain ch’i sa chattia ina vulp en la tauna.

Vulps disponan d’ina entira retscha d’expressiuns foneticas:

L’urin da la vulp vegn duvrà sco liquid da marcaziun per cunfinar il territori. 

Da tut ils carnivors che vivan en la natira ha la vulp il pli grond territori da derasaziun geografic. Las vulps pon viver tant en il nord dal circul polar sco er en regiuns bunamain tropicas. En l’America dal Nord cumparan ellas da las inslas Aleutinas fin en Terranova – cun excepziun da l’Arizona, da la Florida dal Sid e d’ina strivla che tanscha dad Alberta fin a Mexico. En l’Eurasia èn ellas da chasa da l’Irlanda fin a la Mar da Bering. En la mesadad dal 19avel tschientaner èn vulps cuminas vegnidas importadas nà da l’Engalterra en l’Australia per pudair pratitgar la chatscha da vulps tradiziunala. Ils bursalins indigens plitost plauns èn daventads ina leva preda. Oz è la vulp derasada en tut l’Australia cun excepziun dal Northern Territory e da las parts settentriunalas da Queensland. Gia il 1893 han ins pajà las emprimas premias per sajettar vulps. La Nova Zelanda è restada fin oz libra da vulps. En la Tasmania, ch’è en il fratemp medemamain vegnida colonisada, datti programs d’extirpar la vulp per motivs da protecziun da las spezias.

Areguard il nutriment è la vulp in’opportunista e na tschenta betg grondas pretensiuns. Guauds, prads, ers ed ultimamain er territoris abitads èn spazis da viver vaira differents ch’èn tuttina mintgin adattà en sia moda per la vulp.

Las emprimas vulps en citads èn vegnidas enconuschentas ils onns 1930 en l’aglomeraziun da Londra. Sco motiv vegn supponì il nov stil da bajegiar da quel temp ch’ha transfurmà territoris rurals en quartiers d’abitar cun autas cumparts da zonas verdas. En bleras citads englaisas situadas pli en il nord èn vulps da citad pir vegnidas observadas a partir dals onns 1980. A medem temp han ins er pudì observar vulps en citads grondas en l’Europa Continentala (p.ex. a Berlin, Oslo, Paris e Turitg). Questas observaziuns han ins l’emprim considerà sco cas singuls. Dapi ils onns 1990 èn talas populaziuns però er enconuschentas or da l’Australia, il Giapun e l’America dal Nord.
La citad è attractiva per la vulp pervi da las suandantas purschidas:

Tut tenor las resursas ch’èn avant maun en ils singuls spazis da viver sa differenziescha l’utilisaziun dal spazi tras la vulp ed er la grondezza dal revier. En territoris da la Scandinavia cun pauca vivonda èn enconuschents reviers da fin a 3000 ha; en cuntradas avertas da l’Europa èn ils reviers bundant pli pitschens (200 fin 700 ha). En habitats da tempra urbana constatesch’ins ils pli pitschens reviers insumma (tranter 50 e be paucas ha). La tipica spessezza per vulps da citad munta a 2 fin 12 animals creschids per 100 hectaras.

La vulp cuntanscha cun ca. 10 mais la madirezza sexuala. Las vulps sa pareglian ina giada l’onn. Il mastgel è abel da fructifitgar tranter il december ed il mars, la femella be dus fin trais dis durant il schaner u favrer. Da quel temp suonda il mastgel dominant d’ina gruppa sur pli lung temp ina femella per pudair surventscher precis en il dretg mument il cumportament da defensiun da quella; a medem temp sa rendan mastgels magari er en territoris vischins per sa paregliar là cun femellas (cf. il chapitel davart il cumportament social).

Sco tar bleras spezias entaifer la famiglia dals Canidae (p.ex. er il luf) resta il mastgel magari suenter l’ejaculaziun sco tala anc fin in’ura cun il penis en la vagina da la femella. Durant tut quest temp resta il pèr unì stretgamain. Ins suppona che quai servia a segirar la paternitad.

Tar relaziuns exteriuras stabilas ed en cas d’in’auta spessezza dals abitadis è la rata da reproducziun relativamain bassa. In’auta mortalitad (p.ex. en cas da chatscha) augmenta il dumber da mastgels che sa participeschan a la reproducziun; medemamain s’augmenta en quest cas il dumber d’animals pitschens tar mintga tratga.

Vulps e chauns na sa laschan betg cruschar pervi da lur different dumber da cromosoms (vulp 34 fin 38; chaun domestic 78), e quai cumbain che omadus appartegnan a la famiglia dals Canidae.

Las taunas da las vulps, construidas en la terra, disponan sper il vau principal ed il gnieu er anc da tunnels da fugia. La terra che sa rimna cun chavar vegn transportada or en il liber tranter las chommas, uschia ch’i sa furma davant l’entrada in mantun da terra. I vegn er avant che vulps surpiglian taunas da tais. E sche l’entira construcziun è gronda avunda, poi esser ch’era autras spezias d’animal sa trategnan a medem temp en quella (cf. il chapitel davart las relaziuns da la vulp tar autras spezias).

Vulps pon però er s’ignivar sut cuschs, en sfessas u sut pavigliuns. Tenor retschertgas ch’èn vegnidas fatgas en la part da la citad Neukölln a Berlin vivevan radund 32 % da las vulps en taunas per propi; la gronda part cun 34 % furmavan edifizis, remisas e garaschas; ulteriurs abitadis èn stads mantuns da sablun, cumposts u mantuns da laina.

Suenter in temp da purtanza da radund 50 dis parturescha la femella en media quatter fin sis pitschens. Quests chagniels paisan 80 fin 100 grams, vegnan sin il mund cun egls serrads e portan in pail spess da colur brin grischa. Suenter 12 fin 14 dis avran ils chagniels ils egls. Els vegnan tezzads quatter fin sis emnas e bandunan suenter ca. in mais l’emprima giada il zup. Da quel temp han els gia midà l’emprima giada il pail; els portan uss la tipica colur cotschnenta da vulp. Apaina ch’ils dents da latg cumparan, han las giuvnas vulps in grond desideri da morder vi da chaussas adattadas (p.ex. fists; en citads savens chalzers).

Durant las emprimas emnas suenter la naschientscha banduna la femella be darar il zup. Surtut durant quel temp èsi il mastgel che proveda la femella cun nutriment. Igl è bain er pussaivel che la femella tira si persula ils chagniels; sche omadus geniturs (u auters commembers da la gruppa) han quità da la figlialanza, augmenta quai però las schanzas da surviver dals chagniels.

En fermanza pon vulps cuntanscher ina vegliadetgna da fin a 14 onns. La gronda part da las vulps moran però avant che avair cuntanschì in onn; savens èn 95 % dals animals d’ina populaziun betg pli vegls che quatter onns. Surtut l’atun e l’enviern è la mortalitad da vulps giuvnas auta (pervi da la chatscha e tras unfrendas da traffic durant la migraziun).

Sco che retschertgas a Bristol han mussà, è la posiziun sociala colliada cun la vegliadetgna. Vulps da citad dominantas eran en media 4,5 onns pli veglias che animals sutordinads (vegliadetgna media 2,1 onn).

Fin en ils onns 1970 eran ins da l’avis che las vulps mainian ina vita solitaria en territoris ch’ellas defendian cunter auters members da la medema spezia. La fin dals onns 1970 han studis ch’èn vegnidas fatgs ad Oxford però mussà che las vulps vivevan là en famiglias ed avevan sviluppà in vast cumportament social. Il medem è en il fratemp er enconuschent or dad auters territoris.

Vulps vivan en gruppas da famiglia ed han ina vita sociala cumplitgada, da la quala ils detagls n’èn anc betg sclerids dal tuttafatg. Il fundament da mintga gruppa furman in mastgel ed ina femella. Là nua che la mortalitad è bassa, po il pèr viver l’entira vita ensemen; nua che quella è auta, datti pli savens midadas. Sper il pèr reproducent pon appartegnair a la gruppa in u plirs individis da rang pli bass. Onns cun ina buna purschida da nutriment pon er femellas en posiziun subordinada survegnir pitschens. Tar ils individis en posiziun pli bassa sa tracti savens da descendents dal pèr da l’onn avant che n’èn betg ids davent ubain d’anteriurs individis en posiziun auta. Quels gidan la femella tar la tgira dals pitschens.

Retschertgas geneticas tar vulps da citad a Bristol han mussà en media ina fin trais tratgas per gruppa. Tant mastgels sco femellas sa paregliavan entaifer la gruppa cun dapli ch’in partenari; la consequenza da quai è ch’ina tratga pudeva avair plirs babs. Entaifer ina gruppa na sa paregliavan femellas dominantas betg cun mastgels en posiziun subordinada; mastgels dominants èn però sa paregliads cun femellas betg dominantas. Femellas dominantas e betg dominantas han er parturì chagniels da mastgels dominants e betg dominants d’autras gruppas. En cas d’ina bassa spessezza dals abitadis n’han betg pudì vegnir cumprovadas tratgas cun plirs babs ed er il dumber da tratgas, da las qualas il bab derivava d’ina autra gruppa è daventà pli pitschen.

Il dumber da commembers da la gruppa en posiziun subordinada è variabel (fin 10 individis tar vulps da citad a Bristol); intginas gruppas consistan er be dal pèr reproducent. Gruppas che cumpiglian sper il pèr er auters commembers sa furman en cas da cundiziuns da l’ambient stabilas (p.ex. en cas d’ina bassa mortalitad) e d’ina vasta purschida da nutriment. Questas premissas èn savens ademplidas tar vulps che vivan en citads. La relaziun tranter las duas schlattainas era equilibrada en cas d’ina auta spessezza dals abitadis; en cas d’ina bassa spessezza era la cumpart da femellas pli auta.

Sper gruppas da famiglia datti er singuls mastgels che mainan ina vita nomada solitaria. Quels n’han nagin spazi d’acziun fix e pon surventscher lungas distanzas u er parter parts dal spazi d’acziun d’ina gruppa da famiglia, ma evitond tut contact cun commembers da quella.
Las gruppas da vulps tiran a niz in spazi communabel; quel vegn per ordinari interpretà sco territori che vegn defendì cunter commembers d’autras gruppas. Gronds spazis d’acziun na sa laschan però betg defender cunter autras vulps cun la medema intensitad sco pitschens. Ensemen cun la grondezza dal spazi d’acziun crescha uschia en general er la cumpart dal territori che sa cruscha cun auters.

Sper studis ch’èn vegnids fatgs en citads englaisas han ins er pudì cumprovar gruppas da famiglias en territoris rurals, per exempel en il Giura. Da l’autra vart ha in studi ch’è vegnì fatg en la regiun dal Feldberg (Baden-Württemberg) mussà – malgrà relaziuns externas stabilas – nagins indizis da la preschientscha da gruppas socialas, d’in cumportament d’evitar in l’auter u insumma da territorialitad. Las set vulps creschidas ch’èn vegnidas telemetradas a medem temp èn stadas fidaivlas al lieu. Ils reviers sa cuvrivan, e quai per part be pauc e per part quasi dal tuttafatg. En cas che las vulps s’entupavan pli savens, sa laschava quai explitgar cun il diever communabel da singuls secturs dal territori. Autras retschertgas – uschia supponan ils responsabels da quest studi – hajan discurrì d’in cumportament territorial en il cas ch’ils reviers sa cruschavan be pauc. Da resguardar saja però che vulps elegian lur abitadis er tenor auters criteris, sco per exempel la repartiziun da mangiativas. Partind da quest puntg da vista sa tracti en reviers che sa cruschan be apparentamain da la defensiun communabla d’in territori; medemamain na sa lascha il cumportament da las vulps en tals secturs er betg interpretar automaticamain sco indizis per la furmaziun da gruppas socialas.

En tschertga da vivonda sa movan las vulps per ordinari a moda solitaria. Las retschertgas tar vulps da citad a Bristol han mussà entaifer gruppas da famiglias contacts relativamain curts. Pli lungs contacts hai dà per giugar u per tgirar in a l’auter il pail. En media è ina vulp sentupada cun mintga auter commember da la famiglia ina fin duas giadas entaifer 24 uras; l’enviern è questa quota s’augmentada sin fin a trais giadas per notg. La gronda part da quests inscunters èn sa splegads a moda amiaivla. Ina retschertga ch’è vegnida fatga en il Parc naziunal Bayerischer Wald ha percunter mussà be paucs contacts. Las vulps ch’èn vegnidas observadas han er evità en ils lieus cun la meglra purschida da vivonda il contact in cun l’auter. In’utilisaziun cuminaivla han ins observà be darar, e quai mo l’atun dal temp che la purschida da nutriment s’augmenta andetgamain tras puma crudada.

Tenor las retschertgas da Bristol bandunan dapli mastgels che femellas il territori dals geniturs. Quest pass fan per part er individis creschids. Schebain in individi migrescha u betg, dependa da plirs facturs. Sche la gruppa e la tratga da la quala l’individi derivan èn grondas, crescha la probabilitad che l’individi bandunia il territori. Anc pli tgunsch è quai il cas sche l’animal ha plitost in bass status social (il qual s’exprima per exempel en il dumber da contacts socials positivs sco la tgira dal pail vicendaivla). Il grad da relaziun tar il mastgel dominant na giugava nagina rolla, bain però la relaziun tar la femella dominanta: mastgels cun mammas dominantas gievan pli savens davent che mastgels cun mammas betg dominantas; femellas migrantas derivavan percunter pli savens da mammas betg dominantas.

La vulp è in magliatut che na fa betg grondas pretensiuns envers il pavel (cumportament opportunistic). En cas d’ina diminuziun da l’effectiv d’animals da preda mida ella a curta vista ses nutriment e sa cuntenta cun quai che sa lascha tschiffar tgunsch e che porscha avunda energia. La cumposiziun dal nutriment variescha uschia da lieu a lieu ed er tenor la stagiun. Impurtants animals da preda èn mieurs champestras ed almain en tschertas regiuns (p.ex. en la Camargue ed en intginas regiuns da l’Engalterra) cunigls. Verms da plievgia tschiffa la vulp surtut sin prads averts; pervi da lur cuntegn da grass e da proteins furman quels in nutriment ritg d’energia. Tar la lieur brina ed il chavriel n’è la vulp per ordinari betg abla da suatar animals creschids; ella tschiffa però animals giuvens ed animals vegls flaivlentads. Giaglinom che vegn tegnì en fermanza emprovan vulps surtut da tschiffar durant il temp da tratga, pia cura ch’il basegn da nutriment da la famiglia è pli grond.

La stad giogan era fritgs in’impurtanta rolla; preferidas vegnan surtut sorts dultschas sco tschareschas, primblas e mirabellas. A la costa occidentala da l’Italia Centrala han ins constatà che las vulps sa nutreschan durant l’entir onn surtut da puma da ginaiver. Sper auters mammals contribueschan uschia er las vulps a la derasaziun da fritgs da plantas.

Er capiergnas pon giugar in’impurtanta rolla entaifer il nutriment da las vulps.

Tar vulps che vivan en citads furman funtaunas natiralas sco ruiders be ina pitschna cumpart dal pavel; enstagl domineschan fritgs cultivads, vanzadiras da cuschina sco er pavel da giats e d’utschels.

Vulps pon er zuppar pavel. Per quest intent vegn chavà en terren luc ina fora d’ina profunditad da 10 cm, mess lien il butin e cuvert quel cun terra e feglia. Pli tard vegn il zup puspè chattà cun agid da l’odurat.

Cumbain che lufs mangian be darar vulps e na fan per ordinari er betg chatscha sin ellas, mazzan els quellas tar mintga chaschun che sa porscha. En l’Italia han ins pudì mussar che vulps eviteschan zonas che vegnan frequentadas da lufs. En l’Alasca èn però er vegnidas enconuschentas relaziuns amiaivlas tranter vulp e luf: Là n’hai dà nagins indizis che lufs attatgian vulps. Il cuntrari: las vulps tiravan a niz las restanzas da preda ch’ils lufs laschavan enavos, entant che lufs engrondivan taunas da vulps per trair si lur agens pitschens. Percunter averteschan vulps adina en quel mument che lufs sa mussan en vischinanza da taunas cun chagniels.

Lufs-tscherver èn abels da tschiffar vulps. Retschertgas ch’èn vegnidas fatgas en Svezia ed en Spagna mussan che auts effectivs da lufs-tscherver pon tut tenor limitar l’effectiv da vulps.

Chavriels creschids pon vulps tiers l’enviern sche grondas navaglias impedeschan quels da mitschar. Per ordinari fan els però be chatscha sin animals giuvens che n’han anc betg cuntanschì ina vegliadetgna da dus mais. Retschertgas ch’èn vegnidas fatgas en differents pajais e da different temp han cumprovà l’influenza da la vulp sin la populaziun da chavriels. Per la Planira Bernaisa vegn stimà ch’ina vulp mazzia ils mais matg fin fanadur en media 11 ansiels. En la Scandinavia è la populaziun da vulps sa decimada a moda drastica ils onns 1970 e 1980 pervi da rugna; en consequenza da quai è il dumber d’ansiels ch’accumpagnavan l’atun la mamma creschì per 30 procent. Tut en tut è l’effectiv da chavriels creschì per 64 procent. Sin l’insla norvegiaisa Jöa han vulps mazzà prest la mesadad dals ansiels durant lur emprims mais. Sin l’insla Storfosna, situada en vischinanza, na vivan naginas vulps; là moran en media 18 procent dals ansiels novnaschids. Sin l’insla Jöa è ultra da quai dà en egl che la vulp ha tschiffà bundant dapli ansiels che tschertgavan refugi sin pradas. Ins suppona che las vulps pudevan concluder dal cumportament da las chauras-chavriel nua ch’ils ansiels eran sa zuppads.
Tais e vulp pon trair si cun success lur pitschens en la medema tauna. Per part poi però er esser ch’ils animals giuvens da l’autra spezia vegnan mintgamai mazzads. Daventan las vulps giuvnas pli grondas e pli vivas, sa sentan ils tais savens disturbads e bandunan la tauna. Quai n’è però betg d’attribuir a l’atgna savur da las vulps. Retschertgas tar ina plazza da pavel e tar ina tauna abitada da tais (ma betg a medem temp da vulps) han mussà che la gronda part da las scuntradas tranter tais e vulps n’èn betg stadas agressivas. Tar scuntradas agressivas dominava il tais cun curtas attatgas sin la vulp senza contact corporal. Tar las plazzas da pavel han ils tais stgatschà pli savens las vulps che en vischinanza da las taunas. Uschiglio han las duas spezias ignorà ina l’autra. I dat er indizis che vulps tschertgian magari la vischinanza da tais; quai po esser collià cun la speranza che quels als mainan tar pavel.

Er cun autras spezias sco il telpi, il cunigl selvadi u l’auca faschada èsi pussaivel che la vulp parta la tauna. En quest cas tegna la vulp en la proxima vischinanza da la tauna ina sort ‹pasch da chastè›, vul dir ch’ella lascha en paus animals da preda potenzials.

Fiergnas melnas ed alvas emprovan d’evitar il contact cun vulps. Las vulps èn numnadamain ablas da tschiffar omaduas spezias. Da l’autra vart pon fiergnas melnas er tschiffar vulps giuvnas. Suenter ch’è prorutta durant ils onns 1980 la rugna en Svezia, è l’effectiv da vulps crudà, entant che l’effectiv da fiergnas melnas è creschì. Da quai suppon’ins che la vulp saja abla d’influenzar l’effectiv da fiergnas melnas tras predaziun. In’influenza negativa sin fiergnas melnas tras predaziun vegn er supponida per la Norvegia; percunter han retschertgas en Finlanda mussà nagina correlaziun correspundenta.

En citads s’entaupan vulps e giats dumestis savens. Normalmain na fan quels betg cas in da l’auter. En cas da conflicts prenda per ordinari la vulp la fugia. Be darar datti cumbats e mo en situaziuns extraordinarias emprovan vulps da tschiffar giattels fitg giuvens u giats malsauns u fitg vegls. Ins ha er gia observà che vulps e giats giogan ensemen u stattan ensemen, ma er ch’els stgatschan in l’auter. – Il cumportament da chatscha da la vulp è sumegliant a quel dal giat, quai che sa mussa en la moda da s’avischinar a la preda tut a la mita e da sa bittar andetgamain sin quella. Ultra da quai raivan vulps meglier che autras spezias entaifer la famiglia dals Canidae. Zoologicamain tutgan vulps e giats bain tar differentas famiglias; ma pervi da lur spezialisaziun communabla sin pitschens ruiders sco animals da preda han els fatg tras en il decurs da l’evoluziun in svilup convergent.

Tant per l’evla da la pizza sco er per l’evla da mar na tutgan las vulps betg tar ils animals da preda principals; ma omaduas spezias èn ablas da tschiffar vulps creschidas. Pivs tschiffan vulps giuvnas, entant che vulps creschidas n’appartegnan betg pli a lur spectrum da vivonda. 

En vulps europeicas èn vegnidas cumprovadas 55 differentas spezias da verms, mintgamai cun differents accents regiunals. Derasada vastamain è l’infestiun cun verms solitaris, surtut cun il verm plat da vulp. Daspera cumparan fils-serp e sco ectoparasits pileschs, raischens e chariels. Quests ultims pon chaschunar la rugna. Tar las infecziuns viralas tutgan tranter auter morva (popular: pesta da chauns) e frenesia (popular: ravgia da chauns).

En la populaziun da Berlin furman – sper la mort chaschunada tras il traffic motorisà – la morva e la rugna (pli baud er la frenesia) raschuns per sperditas pli grondas che limiteschan l’effectiv. A Bristol ha in’erupziun da la rugna reducì la populaziun locala entaifer dus onns per 95 procent.

L’emprima descripziun scientifica da la vulp cotschna è cuntegnida en la dieschavla ediziun da la ‹Systema Naturae› da Carl von Linné da l’onn 1758.

La vulp cotschna u cumina tutga tar il gener "Vulpes". Quella sa divida en bleras spezias che tanschan da la vulp polara sur la vulp nanina en il vest da l’America dal Nord fin al fennec, la vulp dal desert. Ed er la vulp cotschna sezza enconuscha, sper il taxon nominotipic "Vulpes vulpes vulpes" in’entir dumber da sutspezias: "Vulpes vulpes alascensis", "Vulpes vulpes anatolica", "Vulpes vulpes arabica", "Vulpes vulpes atlantica", "Vulpes vulpes caucasica", "Vulpes vulpes dorsalis", "Vulpes vulpes montana", "Vulpes vulpes rubricosa" etc. (en tut radund 45).

Il pail da la vulp cotschna vegn utilisà en l’industria da vestgadira. La dumonda dependa mintgamai da la moda actuala e da l’acceptanza da pails en general. En farmas d’animals da pail vegnan surtut allevadas cumbinaziuns da colurs raras sco vulps argientadas u vulps tacladas.

En la medischina populara vegniva dir da vulp duvrà sco vomitiv. Fin en il temp medieval han ins er duvrà quel sco med cunter la tuberculosa.

Sin las Orcadas, davant la costa dal nord da la Scozia, han archeologs chattà indizis ch’ins allevava vulps en il temp da fier tardiv. Suenter l’assagl dals Vikings sin la Scozia (vers l’onn 800) para questa tradiziun d’esser ida a fin.

En blers pajais vegn fatg a moda legala chatscha sin vulps. Savens vegn quella pratitgada en furma da chatscha sin il post.

En Germania han ins pratitgà la fin dals onns 1960 e fin viaden en ils onns 1970 ina gasatura da tut las taunas da vulps ch’èn stadas cuntanschiblas. Ensemen cun la derasaziun en massa d’estga da vaccinaziun vulev’ins uschia metter frain a la derasaziun da la frenesia. Unfrendas da la gasatura èn però surtut daventads tais. Cun il temp èsi reussì da far tschessar marcantamain ils cas da frenesia. Oz è la gasatura scumandada; grazia a l’ulteriura derasaziun d’estga da vaccinaziun ha la frenesia pudì vegnir extirpada en il fratemp.

Contestada è la chatscha da vulps en Gronda Britannia, nua che surtut la moda e maniera co che quella vegn pratitgada maina adina puspè a cuntraversas tranter protecturs d’animals e chatschaders. Dapi il 2005 è la chatscha a chaval cun rotschas da chauns scumandada.

Per prevegnir a collisiuns tranter utschels ed aviuns vegn ponderà da proteger u schizunt da promover intenziunadamain la preschientscha da vulps en il conturn da plazzas aviaticas.

Da l’autra vart vala la vulp per part sco in dals motivs principals per la diminuziun da l’effectiv d’utschels sco il vanel, la becassina da riva u la giaglina da taus. Perquai vegn promovì e realisà in management da predaturs sco strategia da protecziun da las spezias; en cas d’ina chatscha intensiva durant l’entir onn mussan quels tuttavia il success giavischà. Che la vulp fa da temp en temp intensivamain chatscha sin utschels para tut tenor d’esser collià cun ils ciclus dals effectivs da las mieurs-sfuigna.

Per part n’è però er cumprovada nagina gronda influenza da la vulp sin utschels che cuan per terra. E betg adina augmenta in management da predaturs la rata da survivenza da las spezias periclitadas. En cas che la spessezza da vulps sa diminuescha pon er mustailids remplazzar la cumpart da predaziun da la vulp. L’efficacitad d’in management da predaturs activ (cun mazzar ils predaturs) u passiv (cun midar las structuras dal habitat) sco mesira da protecziun da la natira è perquai contestada e sto vegnir giuditgada da cas en cas.

En la Bibla cumpara la vulp sco simbol per la cuntrada selvadia u er devastada che vegn perquai abitada dad ella, en pli sco animal nuschaivel u sco simbol per malizia e nauschadad (p.ex. Lucas 13,32). Jesus dovra la vulp – la quala ha almain ina tauna – sco cuntramaletg per si’atgna situaziun senza patria. Ina posiziun speziala ha la vulp en il Cudesch dals derschaders, nua ch’i vegn raquintà co che Simson dovra vulps per destruir funs dals adversaris.

En l’iconografia serva la vulp a persunifitgar il putgà.

Per tudestg è la vulp er enconuschenta sut la denominaziun ‹Reineke›. Quella deriva d’ina poesia latina da l’onn 1150 cun il titel ‹Ysegrimus›, en la quala la vulp cumpara sco ‹Reinardus›. L’onn 1175 ha Pierre Saint scrit il ‹Roman de Renard›. Quest’istorgia, pensada sco parodia sin il stil da viver curtais, attribuescha a la vulp ina rolla dubla sco canagl ed erox. En l’ulteriur decurs dal temp medieval èn istorgias cun ‹Reineke› sa derasadas vastamain. La vulp vegn represchentada sco faussa, vindicativa, stinada, maliziusa ed individualista. Enconuschenta è surtut daventada la versiun da Goethe da ‹Reineke Fuchs› da l’onn 1793.

En intginas regiuns dal territori da lingua tudestga vegn attribuida a la vulp ina rolla positiva sco vulp da Pasca: Là surpiglia ella, en rom dals usits da Pasca, la rolla da la lieur da Pasca da purtar ils ovs.

Er en il Giapun gioga la vulp ina rolla en la mitologia ed en fablas. En China na valeva ella betg be sco simbol per malizia e rampigns, mabain er per la seducziun erotica e per demonia. Numerus èn surtut ils raquints en ils quals umens sa laschan en cun ina bella dunna ch’è en vardad in spiert da vulp e che van a la malura.

Fin en il 20avel tschientaner ha dominà ina represchentaziun negativa da vulps en paraulas e cudeschs d’uffants. Exempels èn da chattar en las paraulas da Grimm, en l’istorgia da Nils Holgersson u en la chanzun d’uffants ‹Fuchs, du hast die Gans gestohlen›.

En lieus da chat preistorics en la Jordania ed en l’Israel han ins chattà ossa da vulps sco objects da fossa (per part en fossas d’uffants). Sco che chats or da las taunas dal Carmel (Israel) cumprovan, vegnivan er mangiadas da quel temp vulps. En l’Anatolia (Tirchia) han ins chattà l’illustraziun d’ina vulp en in lieu da chat archeologic che datescha da ca. 10 000 a.C.

"Zoologia"

"Vulps che vivan en citads"

"La vulp en la cultura narrativa"



</doc>
<doc id="6271" url="https://rm.wikipedia.org/wiki?curid=6271" title="Chastè da Chillon">
Chastè da Chillon

Il Chastè da Chillon (Château de Chillon) è ina insla sin il Lai da Genevra ed in chastè che sa chattan en Veytaux, en il chantun svizzer da Vad. Oz il Chastè da Chillon è in museum ed è avert al public.



</doc>
<doc id="6274" url="https://rm.wikipedia.org/wiki?curid=6274" title="Chastè da Glérolles">
Chastè da Glérolles

Il Chastè da Glérolles (Château de Glérolles) è in chastè che sa chatta sin la riva dal Lai da Genevra en Rivaz, en il chantun svizzer da Vad. Oz il Chastè da Chillon è in museum ed è avert al public.



</doc>
<doc id="6275" url="https://rm.wikipedia.org/wiki?curid=6275" title="Chastè da Rolle">
Chastè da Rolle

Il Chastè da Rolle (Château de Rolle) è in chastè che sa chatta sin la riva dal Lai da Genevra a 100 m davant da l'Île de la Harpe en Rolle, en il chantun svizzer da Vad. Oz il Chastè da Rolle è in museum ed è avert al public.



</doc>
<doc id="6277" url="https://rm.wikipedia.org/wiki?curid=6277" title="Chastè da Ouchy">
Chastè da Ouchy

Il Chastè da Ouchy (Château d'Ouchy) è in chastè che sa chatta sin la riva dal Lai da Genevra en la vischnanca Lausanne en la fracziun d'Ouchy, en il chantun svizzer da Vad. Oz il Chastè da Ouchy è in museum ed è avert al public.



</doc>
<doc id="6279" url="https://rm.wikipedia.org/wiki?curid=6279" title="Monte Brè">
Monte Brè

Il Monte Brè è ina montagna da 925 m sur il Lai da Lugano enten la citad da Lugano en il chantun Tessin.
Lugano-Monte Bre


</doc>
<doc id="6280" url="https://rm.wikipedia.org/wiki?curid=6280" title="Monte San Salvatore">
Monte San Salvatore

Il Monte San Salvatore è ina montagna da 912 m sin il Lai da Lugano ed la citad da Lugano en il chantun Tessin.


</doc>
<doc id="6283" url="https://rm.wikipedia.org/wiki?curid=6283" title="Sighignola">
Sighignola

La Sighignola è ina muntogna da 1302 m sin il Lai da Lugano ed davant citad da Lugano en la vischnanca da Arogno en il chantun Tessin.


</doc>
<doc id="6284" url="https://rm.wikipedia.org/wiki?curid=6284" title="Monte Generoso">
Monte Generoso

Il Monte Generoso è ina muntogna da 1701 m sin il Lai da Lugano ed il Lago di Como en las vischnancas da Castel San Pietro, da Melano ed da Rovio en il chantun Tessin.


</doc>
<doc id="6285" url="https://rm.wikipedia.org/wiki?curid=6285" title="Monte Bisbino">
Monte Bisbino

Il Monte Bisbino è ina muntogna da 1325 m sin il Lago di Como en las vischnancas da Sagno, Caneggio ed da Morbio Superiore en il chantun Tessin.


</doc>
<doc id="6287" url="https://rm.wikipedia.org/wiki?curid=6287" title="Lugano (district)">
Lugano (district)

Il District da Lugano (talian "Distretto di Lugano", ant. "Landvogtei Lauis") è in district dal chantun Tessin.


</doc>
<doc id="6289" url="https://rm.wikipedia.org/wiki?curid=6289" title="Locarno (district)">
Locarno (district)

Il District Locarno (talian "Distretto di Locarno", ant. "Landvogtei Luggarus") è in district dal chantun Tessin.


</doc>
<doc id="6290" url="https://rm.wikipedia.org/wiki?curid=6290" title="Mendrisio (district)">
Mendrisio (district)

Il District da Mendrisio (talian "Distretto di Mendrisio", era "Mendrisiotto"; ant. "Landvogtei Mendris") è in district dal chantun Tessin.


</doc>
<doc id="6291" url="https://rm.wikipedia.org/wiki?curid=6291" title="1367">
1367

L'onn 1367 era in onn dal 14avel tschientaner.


</doc>
<doc id="6292" url="https://rm.wikipedia.org/wiki?curid=6292" title="Scumbigls grischuns">
Scumbigls grischuns

Embrugls politics, confessiunals e militars en il Grischun en ils onns ca. 1607/18-1639 resortids dals conflicts tranter la Frantscha e la Chasa da Habsburg (Austria e Spagna) per la supremazia en Europa e per la controlla dals pass alpins.

El temps dall’ Uiara da trenta onns (1618-1648) ein ils pass grischuns vegni strategicamein pli impurtonts, sur quels menavan numnadamein las pli cuortas vias denter il marcau da Milaun ch’ era occupaus dils Spagnols e dils da Habsburg ed il Tirol. Entras quei han era ils Franzos sco inimitgs dils Spagnols mussau interess per ils pass grischuns. 
Las partidas che menavan l’ uiarra s’ interessavan era adina dapli per la Vuclina. Tras quella tiara ch’ era sutamessa al Grischun menavan las pli cuortas e cumadeivlas vias denter il Tirol (Austiacs ed ils da Habsburg) e Milaun (Spagnols ed ils da Habsburg). 

La Frontscha seligia cul marcau da Venezia, la Spagna cun Milaun e cun l’ Austira. La Frontscha emprova era da mantener ina buna relaziun cun las Treis Ligias e seligia schizun per 10 onns cun ellas.
Gieri Genatsch, Stefan Gabriel ed auters amitgs da Venezia emprovan d’ elliminar ils fauturs dalla Spagna e da Habsburg. 
La Vuclina e Bormeo bandunan las Treis Ligias. La Ligia grischa emprova da reconquistar il terren piars ed ei schizun promta da sedistaccar dallas duas autras ligias. 
Gieri Genatsch vesa plaunsiu la situaziun ed emprova da trer il Grischun ord quels scumbegls. El daventa denton sez in’ unfrenda da quels e vegn assassinaus igl onn 1639 en in’ ustria a Cuera. Suenter l’ Uiara da trenta onns sesminueschan las tensiuns plaunsiu. Las Treis Ligias secunvegnan cun l’ Austria e secumpran libras. 1763 reagescha Venezia e catscha ils Grischuns ord siu territori. 


</doc>
<doc id="6293" url="https://rm.wikipedia.org/wiki?curid=6293" title="Rets">
Rets

Ils Rets u Raeti furmavan in pievel antic en il territori alpin. Els han dà il num alla provinza Raetia da pli tard. 

Dals Rets vegn pretendì ch'els sajan ils antenats dal pievel rumantsch. Mo quai constat be per part. Las vals dal center e nord dal Grischun eran abitadas da pievels celtics. Rets abitavan be en l'Engiadina bassa. Il center dals Rets sa chattava en la regiun odierna dal Trentin/Tirol dal sid. 

Probablamain èn ils Rets arrivads enturn l’onn 800 a.C. en la part orientala dal territori alpin. A maun dad exchavaziuns san ins ch’els cultivavan ers ed allevavan muvel. Intgins istoriografs romans caracterisavan ils Rets sco fitg guerrescs: ina descripziun ch’era probablamain era influenzada politicamain. 

L’onn 107 a. C. han ils Romans empruvà per l’emprima giada da s’avanzar en il territori retic, quai ch’als n’è però betg reussì pervi da la regiun maltransibla.
L’onn 15 a. C. èn ils Rets vegnids suttamess da Tiberius e Drusus, ils figliasters dad Augustus) ed han pers lur autonomia. Ils Rets appartegnavan davent dad ussa a l’Imperi roman. La provinza Rezia che era bler pli vasta che il territori retic supponì, è vegnida stgaffida.

Ils Rets vegnan descrits da plirs auturs romans, uschia da Plinius, da Pompeius Trogus e da Tacitus.

Tacitus menziunescha ils Rets (Raeti) en ses cudesch "" (latin vulgar, scrit A.D.). Tacitus scriva:

El menziunescha ch'"il flum Danubi en Germania separia ils Germans dals Rets." Quai è la perditga scritta la pli veglia dals Rets.
Da funtaunas romanas e grecas èsi enconuschent ch’ils Rets avevan contact cun ils Vindelics, ils Helvets ed era cun ils Bois. Lur territori duai avair tanschì en il sid fin a Verona e Com. Uschia cumprendeva il territori retic d’origin la regiun dal Tirol (ozendi il Trentino, Südtirol, Nordtirol, Osttirol), ina part en l’ost da l’Engiadina Bassa sco era la Val Müstair. Quel territori correspundeva pli u main a quel da la cultura Fritzens-Sanzeno dal temp da fier tempriv che vegn considerada oz en general sco cultura retica.

Damai che ni ils Grecs ni ils Romans na s’interessavan durant il temp da l’Antica spezialmain per ils Rets enconusch’ins oz fitg pauc dad els. Intginas menziuns sa refereschan ad activitads guerrilas, a la derivanza supponida e lur relaziuns da parantella ed a lur bun vin. Tenor funtaunas grecas san ins ch’ils Rets èn vegnids numnads tenor Retus, il manader dals Etruscs. Quai po però era vegnir interpretà sco legenda. In’ulteriura derivanza dal num savess esser la deessa Rezia, la quala ils Rets onuravan. 

La cultura retica ha gì sia culminaziun, cura che la pussanza dals Etruscs vischinants è sa sminuida. Gia ils scripturs romans Titus Livius, Pompejus Trogus e Plinius sminavan ch’ils Rets sajan parents cun ils Etruscs pervia da la vischinanza geografica ed il diever da la medema scrittira. Ch’ils Rets duaian esser stads Indogermans, sco quai ch’i vegniva supponì en il 19 e 20avel tschientaner, vegn oz refusà.
La lingua retica era derasada ina giada en las regiuns alpinas da l’Italia, l’Austria, la Svizra dal Sid e da la Germania. Ella è enconuschenta grazia ad insaquantas inscripziuns ch’ins ha chattà en l’alfabet nord-etrusc.

La derivanza dal Rets e da la lingua retica è dispitaivla. Plinius il Giuven che aveva probablamain udì a discurrer ils Rets sin martgads a Com (Comum), ha ditg ch’ils Rets discurrivan ina lingua parentada a quella dals Etruscs. L’onn 1998 han era ils linguists Stefan Schumacher e Helmut Rix empruvà da cumprovar la correlaziun tranter la lingua retica ed etrusca. Tenor els èn omaduas linguas sa sviluppadas d’ina famiglia da linguas mediterrana (cun il num „Urtysener“), la quala è dentant gia da ditg svanida.
Il rumantsch dad ozendi, sco era il ladin ed il furlan, na derivan betg da la lingua retica, mabain dal latin vulgar che vegniva discurrì en il territori romanisà. Ins na po però betg excluder che la lingua e la cultura da la populaziun preromana (en l’ost ed il sidost la retica, en il vest ed il sidvest probablamain la celtic-ligurica e/u lepontica) è sa mantegnida en ina furma u l’autra en la cultura rumantscha e che quella furma la basa da l’identitad rumantscha.

"Vus pudais gidar a translatar questa passascha scritta en latin vulgar."







</doc>
<doc id="6294" url="https://rm.wikipedia.org/wiki?curid=6294" title="Drusus">
Drusus

Drusus è il figl adoptiv da l'imperatur roman Augustus. El e ses frar Tiberius han realisà la conquista romana da las Alps reticas, uschia ch'ils Rets ed auters pievels (Celts, Vindelics) da la regiun èn vegnids integrads en l'Imperi roman.


</doc>
<doc id="6295" url="https://rm.wikipedia.org/wiki?curid=6295" title="Tiberius">
Tiberius

Igl imperatur Tiberius Iulius Caesar Augustus ei naschius ils 16 da november 42 avon Cristus a Roma. Morts eis el ils 16 da mars 37 suenter Cristus. El era igl imperaturs roman naven da 14 tochen 37 suenter Cristus. Suenter siu bab, Augustus, era el il secund imperatur digl imperi roman.
Siu temps da reger era ina dils pli liungs temps che in imperatur roman ha giu.

Suenter ses padraster Augustus era Tiberius il segund imperatur roman. Sia perioda guvemamentala era la pli lunga monarchia d'in imperatur. 

Tiberius deriva dals claudiers. Ses geniturs eran Tiberius Claudius Nero, pretur 42 avant Cristus e Livia Drusilla.

L' onn 41 avon Christus èn ses geniturs fugids cun el en Sizclia e Grezia.

Tiberius saveva cunzun avon siu 


</doc>
<doc id="6299" url="https://rm.wikipedia.org/wiki?curid=6299" title="Bellinzona (district)">
Bellinzona (district)

Il district da Bellinzona (talian "distretto di Bellinzona") è in district dal chantun Tessin. Sia chapitala è Bellinzona.

Il district da Bellinzona è il sisavel district tenor surfatscha ed il quart tenor populaziun dal chantun Tessin.

L'elevaziun la pli auta è Poncione di Piota (2'439 m). Auters pizs relevants èn la Cima dell'Uomo (2.390 m), il Camoghè (2.232 m) ed il Corno di Gesero (2.231 m).

Il flum il pli impurtant dal district è il Ticino cun ils affluents Morobbia e Traversagna. La Moesa s'unescha ad Arbedo-Castione cun il Ticino, entant ch'il Vedeggio, che sbucca en il Lai da Lugano, nascha amunt dad Isone.

Cun stan dal 1. da schaner 2016 cumprenda il district da Bellinzona 17 vischnancas ("comuni") gruppadas en 3 circuls ("circoli").



</doc>
<doc id="6301" url="https://rm.wikipedia.org/wiki?curid=6301" title="District da Riviera">
District da Riviera

Il district da Riviera (talian "Distretto di Riviera", ant. "Landvogtei Riviera", tudestg "Landvogtei Reffier") è in district dal chantun Tessin. La chapitala è Osogna ma la dretgira districtuala ("pretura") sa chatta a Biasca.

Il district da Riviera è il penultim district tenor surfatscha (suandà be dal district da Mendrisio) ed il quint tenor populaziun dal chantun Tessin.

L'elevaziun la pli auta è il Torrone Alto (2'950 m). Auters pizs èn il Piz di Strega (2'912 m), il Pizzo di Claro (2'727 m), il Mottone (2'692 m) e la Cima di Bri (2'520 m).

Il flum il pli impurtant dal district è il Ticino. Tranter ils affluents degn da vegnir menziunads en il district èn il Brenno, che nascha en la Val dal Blegn ("Valle di Blenio"), ed il Rio di Lodrino.

En il 15avel tschientaner designava il num "Riviera" la terra tranter Biasca e la punt da Cassero, oz en la vischnanca Claro. Tranter il 1499 resp. 1500 ed il 1798 era la Riviera in signuradi cumin dals lieus (chantuns) Uri, Sviz e Silvania (Nidwalden). Dapi la stgaffiziun dal chantun Tessin l'onn 1803 furma ella in district da quel chantun.

Il territori dal district vegn traversà da l'autostrada A2/E35 Basilea-Chiasso che collia il nord da la Svizra cun l'Italia tras il Son Gottard, Lugano ed il pass da Brogeda. L'autostrada ha sortidas en il district, numnadamain a Biasca.

La via naziunala N2 (Lugano-Pass dal Son Gottard) traversa il district da Claro fin Biasca. A Biasca entschaiva la via per la Val Blenio ed il Pass dal Lucmagn.

La lingia da viafier Bellinzona-Gottard traversa il territori dal district, cun staziuns a Biasca.

Cun stan dal 1. da schaner 2016 cumprenda il district da Riviera sis vischnancas ("comuni") gruppadas en in circul ("circolo").




</doc>
<doc id="6302" url="https://rm.wikipedia.org/wiki?curid=6302" title="Blenio (district)">
Blenio (district)

Il district da Blenio (talian "distretto di Blenio") è in district dal chantun Tessin.


</doc>
<doc id="6303" url="https://rm.wikipedia.org/wiki?curid=6303" title="Leventina (district)">
Leventina (district)

Il district Leventina (talian "distretto di Leventina") è in district dal chantun Tessin.


</doc>
<doc id="6304" url="https://rm.wikipedia.org/wiki?curid=6304" title="Vallemaggia (district)">
Vallemaggia (district)

Il District da Vallemaggia (talian "Distretto di Vallemaggia", ant. "Landvogtei Maiental") è in district dal chantun Tessin en Svizra che cumprenda tut la Valle Maggia cumprais la vals lateralas. La chapitala è Cevio. Il district cumprenda trais circuls ("circoli").


</doc>
<doc id="6305" url="https://rm.wikipedia.org/wiki?curid=6305" title="Currezia">
Currezia

La Currezia ni Raetia Curiensis, numnada era "Curvala" è sortida da la provinza romana Raetia prima ed era territorialmain l'emprim identica cun l'uvestgieu da Cuira.


</doc>
<doc id="6306" url="https://rm.wikipedia.org/wiki?curid=6306" title="Testament da Tello">
Testament da Tello

Ils 15 da december 765 ha testamentà l'uvestg Tello da Cuira a la claustra da Mustér las entradas da ses bains en la Foppa e da ses possess sparpaglià da Trun fin a Buchs/SG. Quest testament è ina da las funtaunas istoric-culturalas las pli impurtantas da la Rezia e da la Svizra en general per quel temp.


</doc>
<doc id="6307" url="https://rm.wikipedia.org/wiki?curid=6307" title="Tello">
Tello

Tello († 773 ?) è stà uvestg da Cuira da 759 fin 765. D'impurtanza istoric-culurala è l'uschènumnà Testament da Tello.


</doc>
<doc id="6308" url="https://rm.wikipedia.org/wiki?curid=6308" title="Claustra da Mustér">
Claustra da Mustér

La claustra da Mustér è in’abazia benedictina ch’è vegnida fundada enturn l’onn 720. Ella è deditgada a Son Martin e sa preschenta oz en il stadi dal 17avel tschientaner tardiv. La baselgia a dus clutgers è vegnida bajegiada tranter 1696 e 1712 en il stil baroc dal Vorarlberg.

En l’ala settentriunala da l’edifizi dal convent sa chatta in museum cun ina rimnada istoric-culturala e cun exponats davart l’istorgia d’art dal temp medieval. Grazia al gimnasi è la claustra restada enfin oz in institut d’educaziun impurtant per la regiun.

L’abazia è vegnida fundada en il 8avel tschientaner. Tenor la tradiziun ha Son Sigisbert, in muntg francon e cumpogn da Son Columban, erigì l’emprim areal claustral enturn l’onn 700. Quai è stà pussaivel era grazia a l’agid da Placidus, in signur dal lieu. Placidus è vegnì mazzà per cumond da Victor ch’era da quel temp il praeses da la Rezia. Placidus e Sigisbert èn er ils patruns da l’abazia, ensemen cun Sontga Maria, Son Martin e Son Peder. Ils dus fundaturs vegnan festivads ils 11 da fanadur.

Grazia a l’avat Ursicinus ha l’emprima cella gia pudì sa sviluppar vers la mesadad dal 8avel tschientaner ad in convent per propi. Tello, l’uvestg da Cuira e figl dal praeses Victor ch’aveva fatg mazzar Placidus, è sa mussà generus envers il convent cun far numerusas donaziuns (Testament da Tello). En il cudesch da fraternisaziun da Reichenau cumparan l’onn 810 gia 71 muntgs vivents e 93 defuncts oriunds da la claustra da Mustér. Ils muntgs eran d’origin retic, aleman, francon e langobard.

Enturn l’onn 800 èn vegnidas bajegiadas duas baselgias: l’ina è deditgada a Sontga Maria e l’autra a Son Martin. En l’ultima è vegnida integrada la cripta da Son Placidus; igl è quai ina da las pli veglias criptas enconuschentas en Svizra. Il medem temp è vegnida erigida ina chaplutta ch’è deditgada a Son Peder.

L’onn 940 è il convent carolingic vegnì destruì durant in’invasiun dals Saracens. En il 10avel tschientaner, sut l’imperatur Otto I, ha l’abazia da Mustér retschet bleras donaziuns territorialas. L’imperatur vuleva rinforzar uschia si’influenza sin il Pass dal Lucmagn sco passadi d’impurtanza strategica.

L’onn 1020 ha Heinrich II – che preferiva il Pass dal Brenner sco passadi – cedì l’abazia a l’uvestg da Brixen en il Tirol dal Sid. Sut Friedrich I Barbarossa ha il convent dentant puspè retschet novs possess. L’onn 1185 s’extendeva ses domini, la ‹Casa Dei› u Cadi, da Breil fin al Pass dal Furca.

Sco convent imperial era la claustra da Mustér apparentamain suttamessa gia en il 12avel tschientaner ad in chastellan (avugà). Questa funcziun è vegnida exercitada a l’entschatta da la famiglia de Torre ch’era en servetsch da la famiglia von Lenzburg, l’onn 1213 dad Enrico de Sacco da la Mesolcina ed en la mesadad dal 13avel tschientaner dals conts von Werdenberg.

Sut l’avat Johannes da Glion (1367–1401) è vegnì concedì a la Cadi in mastral independent. L’onn 1395 è il medem avat stà in dals fundaturs da la Lia da Glion ch’ha confermà l’unificaziun politica da la regiun. Questa lia è vegnida renovada l’onn 1424 a Trun (Lia Grischa). A la testa dals sutsegnaders steva danovamain in avat da Mustér, numnadamain Pieder de Pultengia (1401–1438).

Ensemen cun la Lia da la Chadé e la Lia da las diesch dretgiras è il pajais s’allià vers la fin dal 15avel tschientaner cun la Confederaziun e l’onn 1524 è vegnida fundada la Republica da las Trais Lias. Gia il 1477 aveva la vischnanca da Mustér surpiglià la funcziun dals avugads claustrals. Sco cuntramesira ha la claustra incorporà ulteriuras plaivs e cun quai extendì sia pussanza ecclesiastica fin a Domat. L’imperatur ha confermà ils privilegis dals avats.

La refurmaziun ha provocà scumbigls era a Mustér; l’avat e trais muntgs han midà a la nova cardientscha. Las autoritads dal cumin han sinaquai nominà in nov avat e manà enavos il convent en il catolicissem, era per salvar ils agens privilegis. L’onn 1581 ha l’avat Christian von Castelberg (1566–1584) clamà a Mustér l’archuvestg da Milaun Carlo Borromeo per instradar la cuntrarefurma.

A l’entschatta dal 17avel tschientaner ha l’abazia gudì sut l’avat Augustin Stöcklin (1634–1641) ina perioda da renovaziun. Sut l’avat Adalbert Bridler (1642–1655) è la claustra plinavant sa schliada da la submissiun sut l’uvestg da Cuira. Persuenter è la pussanza giudiziala vegnida cedida a la vischnanca. L’onn 1649 èn ils dretgs sur la Val d’Ursera vegnids vendids. Sut ils avats Adalbert de Medell (1655–1696) ed Adalbert Defuns (1696–1716) è vegnì erigì in nov convent en il stil baroc.

Durant la Segunda Guerra da coaliziun (1799–1801) tranter la Frantscha e l’Austria èn il vitg e la claustra da Mustér vegnids donnegiads fermamain tras las truppas franzosas (6 da matg 1799). Durant ils onns da guerra ha l’abazia plinavant pers ses possess a Postalesio en Vuclina. Secularisada n’è la claustra dentant betg vegnida, en spezial perquai ch’il convent na furmava betg pli in domini feudal.

Sut il stimul dal cumbat cultural è l’administraziun dal convent passada enturn 1860 en maun chantunal. Er la giurisdicziun è ida enavos a l’uvestg da Cuira. Da quel temp era il privel grond che la claustra vegnia schliada. Ma la restauraziun ha la finala pudì vegnir terminada cun la nominaziun dal nov avat Benedikt Prevost (1888–1916). Lez ha en pli promovì ina renovaziun interna ed empruvà da posiziunar Mustér sco center religius e lieu da pelegrinadi. Vers la fin dal tschientaner è era vegnida bajegiada ina nova baselgia da Sontga Maria.

Ils avats dal 20avel tschientaner èn stads Beda Hophan (1925–63), Viktor Schönbächler (1963–1988) e Pankraz Winiker (1988–2000). Dal 2000 al 2012 è Daniel Schönbächler stà avat. L’avat actual è Vigeli Monn, oriund da Sedrun.

La scola claustrala vegn numnada l’emprima giada en in document dal 1285. En il 19avel tschientaner è ella daventada in gimnasi e dapi l’onn 1936 pon ins far examens da maturitad. La scola claustrala frequentan oz var 200 scolaras e scolars.





</doc>
<doc id="6311" url="https://rm.wikipedia.org/wiki?curid=6311" title="Friul">
Friul

Il Friul (furlan: Friûl, talian: Friuli, tudestg: Friaul, sloven: Furlanija) è ina part da la regiun autonoma Friuli-Venezia Giulia cun ina minoritad da lingua furlana, ina lingua neolatina discurrida anc da ca. 500'000 persunas. La chapitala dal Friaul è Udine.


</doc>
<doc id="6313" url="https://rm.wikipedia.org/wiki?curid=6313" title="Val da Fascia">
Val da Fascia

La Val da Fascia (ladin "Val de Fascia" u simplamain "Fascia", pronunzià [ˈfaʃa] "FA-scha"; talian "Val di Fassa"; tudestg "Fassatal") è ina da las tschintg valladas ladinas. La vallada sa chatta en la provinza da Trent (regiun Tirol dal Sid-Trentino, Italia), situada en la part superiura dal flum Avisio (Avèis) tranter Stretto di Forno e la Marmolada.


</doc>
<doc id="6316" url="https://rm.wikipedia.org/wiki?curid=6316" title="Moesa (district)">
Moesa (district)

Il district da la Moesa (talian "Distretto di Moesa") è in district dal chantun Grischun.


</doc>
<doc id="6317" url="https://rm.wikipedia.org/wiki?curid=6317" title="Retoromania">
Retoromania

La Retoromania è in term che vegn duvrà per denominar il territori linguistic retoroman, q.v.d. da quellas linguas romanas ch'èn sa sviluppadas or d'in substrat retic-celtic. Tar questa sutgruppa dals linguatgs romans tutgan il rumantsch dal Grischun, il ladin da las Dolomitas ed il furlan.


</doc>
<doc id="6318" url="https://rm.wikipedia.org/wiki?curid=6318" title="Cauco">
Cauco

Cauco è in vitg svizzer en il en il district Moesa.


</doc>
<doc id="6322" url="https://rm.wikipedia.org/wiki?curid=6322" title="Roveredo">
Roveredo

Il pled Roveredo ha differentas muntadas: 


</doc>
<doc id="6329" url="https://rm.wikipedia.org/wiki?curid=6329" title="Malögia (district)">
Malögia (district)

Il district da Malögia (tudestg "Bezirk Maloja", talian "Distretto di Maloggia") è in district dal chantun Grischun.


</doc>
<doc id="6330" url="https://rm.wikipedia.org/wiki?curid=6330" title="Bernina (district)">
Bernina (district)

Il district dal Bernina (talian "Distretto di Bernina") è in district dal chantun Grischun.


</doc>
<doc id="6332" url="https://rm.wikipedia.org/wiki?curid=6332" title="Vischnancas dal chantun Tessin">
Vischnancas dal chantun Tessin

Il chantun Tessin è politicamain partì en otg districts (ils districts èn puspè partids en 38 circuls):



</doc>
<doc id="6333" url="https://rm.wikipedia.org/wiki?curid=6333" title="Campo (Blenio)">
Campo (Blenio)

Campo (Blenio) è ina citad svizra en il chantun Tessin è ina district Blenio è ina circul Olivone. 


</doc>
<doc id="6334" url="https://rm.wikipedia.org/wiki?curid=6334" title="Torre">
Torre

Torre è in lieu ed in'ex-vischnanca politica en il district Blenio dal chantun Tessin en Svizra.

Ils 22 d'october 2006 ha la vischnanca fusiunada cun Aquila, Campo (Blenio), Ghirone ed Olivone en la nova vischnanca Blenio.


</doc>
<doc id="6335" url="https://rm.wikipedia.org/wiki?curid=6335" title="Monte San Giorgio">
Monte San Giorgio

Il Monte San Giorgio è ina muntogna da 1096 m sin il Lai da Lugano en il chantun Tessin. Dapi l'onn 2003 è il Monte San Giorgio vegnì declerà sco ierta mundiala natirala da la carstgaunadad da l'UNESCO.


</doc>
<doc id="6336" url="https://rm.wikipedia.org/wiki?curid=6336" title="Monte Ceneri">
Monte Ceneri

Il Monte Ceneri [], per rumantsch, oravant tut en il sursilvan era Munt Schiember (), è in pass alpin en il chantun Tessin en Svizra. El collia la Planira da Magadino (200 m s. m.) cun la val dal Vedeggio.

Il Monte Ceneri divida il Tessin in duas parts, il Sopraceneri en il nord ed il Sottoceneri en il sid, e porscha a medem temp la suletta colliaziun a l'intern da la Svizra tranter ellas, quai che da al pass ina rolla impurtanta per il traffic.


</doc>
<doc id="6337" url="https://rm.wikipedia.org/wiki?curid=6337" title="Monte Tamaro">
Monte Tamaro

Il Monte Tamaro è ina montagna da 1960 m al Lago Maggiore ed Indemini en il chantun Tessin. Il Monte Ceneri, il Monte Tamaro dividan il chantun Tessin en duas parts: il Sopraceneri, al nord ed il Sottoceneri al sid.


</doc>
<doc id="6339" url="https://rm.wikipedia.org/wiki?curid=6339" title="Columbia">
Columbia

La Columbia (en spagnol "Colombia") è in pajais da l'America meridiunala. Sia chapitala è Bogotá. Il pajais cunfinescha cun la Venezuela, la Brasilia, l'Ecuador ed il Peru. La surfatscha da la Columbia munta a 1'141'748 km², sia populaziun dumbra radund 41'460'345 abitants.


</doc>
<doc id="6340" url="https://rm.wikipedia.org/wiki?curid=6340" title="Gion Cadieli">
Gion Cadieli

Sur Gion Cadieli (* 26-1-1876 a Sagogn, † 1-11-1952 a Sagogn) era plevon catolic, autur e poet rumantsch da la Surselva.

In exempel d'ina poesia da Gion Cadieli. 


</doc>
<doc id="6341" url="https://rm.wikipedia.org/wiki?curid=6341" title="Flurin Camathias">
Flurin Camathias

Flurin Camathias (* 6 da mars 1871 a Lags/Laax; † 3 da favrer 1946 a Lags/Laax) è stà in poet e translatur rumantsch sursilvan influenzà da la romantica tudestga e dal classicissem neolatin.

Naschì sco figl da Johann Christian e Maria Anna, naschida Arpagaus, frequenta el il gimnasi a Mustér ed a Friburg. A Mustér vegn el en contact cun P. Maurus Carnot, il qual al influenzescha fermamain. Alura studi da teologia a Cuira. Suenter plevon a Breil (1896-1917), Andiast (1917-34) ed a Siat (1934-46), enfin a la fin da sia vita.




</doc>
<doc id="6342" url="https://rm.wikipedia.org/wiki?curid=6342" title="Carli Fry">
Carli Fry

Carli Fry, * 4-11-1897 a Mustér, † 29-11-1956 a Mustér. Scriptur rumantsch da la Surselva.



</doc>
<doc id="6343" url="https://rm.wikipedia.org/wiki?curid=6343" title="Guglielm Gadola">
Guglielm Gadola

Guglielm Gadola (* 6 da november 1902 a Mustér; † 12 da fanadur 1961 a Cuira) è stà in scriptur e perscrutader rumantsch da la Surselva.

Guglielm Gadola è naschì ils 6 da november 1902 a Mustér. El ha frequentà la scola primara dal vitg ed il gimnasi da la claustra. In da ses scolosts là è stà pader Baseli Berther, rimnader da litteratura rumantscha ed expert d'istorgia locala, ha gì grond'influenza sin il giuven student. Suenter la scolas ha Gadola studegià istorgia, litteratura e filologia, l'emprima a Friburg e lura a Turitg. Là ha el promovì il 1930 cun la tesa "Historia della litteratura sursilvana della reforma e cunterreforma".

Anc il medem onn è el vegnì clomà a la scola chantunala sco professer per istorgia e franzos. Questa plazza ha el occupà fin sia mort il 1961.

Guglielm Gadola ha scrit 40–50 texts litterars, surtut raquints e novellas. Da sias perscrutaziuns davart l'istorgia, la cultura e la folclora rumantscha èn sortì passa 70 tractats.

Durant 25 onns ha Gadola redigì l'annuari-chalender "Il Glogn" e durant ulteriurs 15 onns è el stà redactur da l"'Ischi".




</doc>
<doc id="6344" url="https://rm.wikipedia.org/wiki?curid=6344" title="Ludivic Hendry">
Ludivic Hendry

Ludivic (Vic) Hendry, * 18-8-1920 a Cavorgia (vischnauca da Tujetsch). † 17-12-2014 a Schaffusa. Scriptur rumantsch da la Surselva.


</doc>
<doc id="6357" url="https://rm.wikipedia.org/wiki?curid=6357" title="Chastè da Tarasp">
Chastè da Tarasp

Il Chastè da Tarasp sa chatta a Tarasp-Vulpera en l'Engiadina Bassa en il chantun Grischun. 



</doc>
<doc id="6360" url="https://rm.wikipedia.org/wiki?curid=6360" title="Val Müstair (val)">
Val Müstair (val)

La Val Müstair è ina val en las muntognas grischunas da pli u main 25 km lunghezza ed è era un circul en il district En. Tras la Val Müstair curra il Rom. En la Val Müstair discurr'ins in dialect rumantsch - il «jauer». Quel dialect na vegn betg scrit; ins scriva per l'idiom scrit vallader. Dapi l'onn 1983 è la Claustra benedictina da Son Jon declerada sco ierta mundiala natirala da la carstgaunadad da l'UNESCO.





</doc>
<doc id="6362" url="https://rm.wikipedia.org/wiki?curid=6362" title="Lavaux">
Lavaux

Lavaux è ina regiun da viticultura svizra dal chantun Vad ch'è situada a la riva nordorientala dal Lai da Genevra.

La regiun da viticultura s'extenda tranter Losanna e Vevey sin dapli che 805 hectaras, sin las qualas en il 12avel tschientaner en vegnidas construidas terrassas stippas. La spezia da vit la pli derasada da Lavaux è il chasselas.

L'onn 2007 è la regiun daventada patrimoni mundial da l'UNESCO.

Il Lavaux cumprenda 14 vischnancas che appartegnan als districts da Lavaux-Oron e da la Riviera-Pays-d'Enhaut:


</doc>
<doc id="6365" url="https://rm.wikipedia.org/wiki?curid=6365" title="Claustra benedictina da Son Jon">
Claustra benedictina da Son Jon

La Claustra benedictina da Son Jon a Müstair è ina veglia abbazia benedictina a Müstair en il chantun Grischun. La baselgia è vegnida transfurmada l'onn 1696 en ina claustra benedictina. Dapi l'onn 1983 è la Claustra benedictina da Son Jon declerada sco ierta mundiala culturala da la carstgaunadad da l'UNESCO.


</doc>
<doc id="6370" url="https://rm.wikipedia.org/wiki?curid=6370" title="Brunate">
Brunate

Brunate (Brünàa in lumbard) es üna vschinauncha taliauna in Lombardia, Provinza da Com. Ella es abiteda da 1.794 persunas. Ella es nota pella presenzcha da nombrosas villas da stil eclettic e Liberty, pella funiculera chi la lia a Com e per sias zonas panoramicas, chi l'haun fat guadagner il nom "Balcone sulle Alpi" ("Balcon süls Alps").

Il territori da la vschinauncha da Brunate as chatta i'ls Prealps lombards, precis i'l u.d. "Triangolo Lariano", ad ün'otezza traunter 562 e 1027 meters (localited CAO). La vschinauncha da Brunate da nom e da pom es ad ün otezza da 715 meters, suot il cuolm dal Monte Tre Croci, illa vart sud da la muntagna svessa. Il terrain, inua ch'ad es construida Brunate, es caltschinus, ma la presenzcha da morenas d'ablaziun l'ho fertiliso.

Ün poch pü suot la vschinauncha es que üna pitschna planüra ota (la localited "Piani di Brunate"), chi es lieda a la cited veglia vi da üna via stretta a serpentinas inaugureda als 15 gün 1935.

Il territori cumünel es pelpü cuviert da gods; ils bös-chs ils püs preschaints sun l'ascher, il fraischen, il pign, il vduogn, il ruver, la robinia, il chastagner e'l fo.

Ovas ed ovels sun quasi del tuot absaint, ma a do bgeras funtaunas: la pü renumneda es la "Fonte Pissarottino", inua ch'as chatta ün dals lös panoramics ils püs bels da Brunate süls Alps e'l lej da Com

La vschinauncha da Brunate da nom e da pom es la cited veglia, chi s'ho sviluppeda als peis da la clostra da Sant Andrea, de la quela hoz es resteda be la baselgia.
I'l territori cumünel da Brunate do que eir oters centers abitos:

Brunate ho un clima tipic da mited muntagna. Las steds sun fras-cahs e suvenz cun vent; la temperatura, chi nun es squasi mê pü cu 25 gros a la sumbriva, favurisescha l'arrivi da turist, chi vegnan da las chodas citeds per as frader. Ils invierns sun fraids cun frequaintas naiveras (var 50 centimeters illa cited veglia e 1,50 meters illa localited CAO); tuottüna nu vegn la vschinauncha isoleda da la naiv, perque cha la Funiculera Com-Brunate funcziunescha eir cur ch'a naiva.

L'origen dal nom "Brunate" es fich incert; que sun trais ipotesas:

Las prümas notizchas sülla vschinauncha sun dal 1240; zieva ün tschientiner gnit fatta sü la clostra da Sant Andrea. Zieva quel mumaing füt Brunate cugnuoschieu scu ün lö religius, isolo e da greiv access.

Als 1817 gnit fatta üna senda, chi lia auncha hoz Com cun Brunate. Zieva bger temp gnitttan construidas las duos strettas vias (l'üna da Com, l'otra da Tavernerio), dals quels hoz fo que adöver per ir a Brunate cun l'automobil.

Traunter ils 19. e 20. tschientiners dvantet Brunate ün lö da vacanzas surtuot pellas famiglias milanaisas benestants, chi fettan sü bgers villas liberty; vi per quels ans eira que eir ün Kursaal, chi füt in activited fin la Seguonda Guerra Mundiela.

Als 11 november 1894 gnit construida la funiculera, chi da Com vo fin Brunate.

Als 1943 dvantet Brunate üna fracziun da Com; zieva üna petiziun populera, dvantet'la danövmaing üna vschinauncha politica als 1947.

Hoz vegnan a Brunate main turists cu in passo, surtut dals USA e dal Giapun, chi vegnan a vzair il panorama bellezzas: a po vzair, vi pellas bellas oras, las Alps (surtuot il Monte Rosa) e la Planüra Padana.

Vi per ün uorden dal President da vschinauncha, zieva'ls 1. marz 2008 nu po que gnir a Brunate da las set a las vainch cun las maschinas, chi sun pü largias cu 1,84 meters u chi haun il diameter da lur roudas pü grand cu 73 centimeters. Quist uorden, contestedas da hoteliers e commerzchants dal lö, voul impedir l'acces a Brunate da maschinas memma grands pellas vias strettezzas da la vschinauncha: pelvaira es la Funiculera Com-Brunate il mez da transport il pü cusglio per ir a Brunate, eir per cha illa vschinauncha do que pochas plazzas da parker.

La vappa da Brunate es ün s-chüd samnitic, cun sura üna curuna da tuors e suot ün ram d'urbeja a schnestra ed ün ram da ruver a dretta. Il s-chüt es partieu da l'ot a schnestra al bass a destra vi da üna fascha blov cun trais stailas melnas; la vart in ot a dretta es cotschna cun ün sulagl mellan cun una fatscha umauna; la vart in bass a schnestra es grischa cun trais muntagnas verdas (quella centrela es il Monte Tre Croci) e'l lej a lur peis.

Quista vappa gnit utiliseda dal cumanzamaint dal 20. tschientiner e gnit bgeras voutas müdeda; als 1973 dvantet'la la vappa ufficiela da la vschinauncha da Brunate tres ün decret dal President da la Republica.

Als 1990 cumparit süllas chartas ufficielas da la vschinauncha un oter tip da vappa, simil a la vappa ufficiela, ma da culur naira ed alva e culla fuorma da guotta messa al cuntrari.

Al prüm censiment da la populaziun fat in Italia (1861) vaiva Brunate 291 abitants; daspö quel an es la populaziun creschida in möd reguler fin als 1936, cur cha Brunate eira abiteda da 845 persunas.

Traunter ils 1936 e'l 1951 sun ils abitants da Brunate aumentos dal 117,46% (da 845 a 1.861). Principalmaing sun duos las radschuns da quist grand augment da la populaziun: l'augment d'iffaunts naschieus zieva la guerra e l'immigraziun da glieud, chi gniva specialmaing dal Süd Italia per chatter plazzas da lavur a Brunate, chi nu manchaivan in quel temp.

Zieva ans, düraunt ch'ils abitants sun ün poch diminuieus, dal censiment dal 2001 al 2008 ho la populaziun da Brunate cumanzo danövmaing ad augmenter (da 1.730 a 1.794). Ad es ün egen fat per üna vschinauncha da montagna, ma que es sto pussibel per ch'ella es poch luntauna da Com, cha ün po ragiundscher in be 7 minuts culla funiculera.

L'augment dals abitants da Brunate es avegnida per l'arrivi da bgeras persunas, chi vegnan da l'ester (specialmaing da la Rumania, dal Maroc, da El Salvador, da l'Ucraina e da la Tirchia) e chi hoz lavuran principalmaing illas pitschnas impraisas da fabrica da Brunate ed illas villas scu famagls.

Al 31 dicember 2010 ho Brunate 162 abitants esters, 116 dals quêls vegnan da stedis chi nu faun part da l'Uniun europeica.

I'l passo l'agricultura es steda fich importanta pell'economia da Brunate: las cultivaziuns as chattaivan illa localited "Laghetto", sün terrassas artificielas; ün cultivaita tuot las sortas da verdüra, ma na ils ardöffels, poch adattos per il tip da terrain da Brunate. Ad eiran fich renumnedas las cultivaziuns da tschiguollas. Impü a Brunate gnivan cultivos ils chastagners da früt.
Daspö la Seguonda Guerra mundiela gnint las cultivaziuns da verdüras e chastagners abandunedas dal tuot; hoz sun las terrassas cuviertas da robinias.

A Brunate nu sun mê existidas fabricas. Percunter daivan que chevas da sabgia, da crappa (pellas terrassas da cultivaziun) e d'arschiglia (pellas tevlas dal tet). Eir quistas activiteds gnint abandunedaz daspö la Seguonda Guerra mundiela.

Pella presenzcha da grands gods eira sviluppo a Brunate l'artischanedi dal lain: dal chastagner faisaivan que portas e fnestras, dal fraischen la mobiglia e da l'uolm (bös-ch hoz svanieu a Brunate) las aissas da bloc pels bachers.

Uossa poch sun quels, chi faun il falegnam; hoz sun las firmas d'artischanedi pella megldra part pitschnas impraisas da fabrica.

Eir scha la crisa zieva la Seguonda Guerra mundiela vaiva fich diminuieu l'arrivi dals turists, es l'economia da Brunate fundeda principalmaing sül turissem. Uossa nun do que pü ils grands hotels fats sü al cumanzamaint dal 20. tschientiner, ma pitschens hotels, bed & breakfast ed ustarias, chi faun ils trats dal lö (rost, salvadschina e pulenta).

Brunate es renumneda eir, per ch'ella es il punct da partenza da numerosas sendas; particulermaing sun que da remarcher duos sendas:



Las principelas attraziun turisticas da Brunate sun:

Vi pella sted do que a Brunate fich evenemaints da cultura (concerts, referats, lectüras, films), chi haun lö in l'Auditorium da la nouva Biblioteca cumünela, inaugureda als 28 october 2006. Oters manifestaziuns da musica haun lö i'ls curtins da las villas ed illa cited veglia.

Üna vouta eira Brunate renumneda pella "Festa del Narciso" ("Festa da la Narcissa"), flur chi d'eira tipic dals pros da la vschinauncha. Ella gnit organiseda la prüma vouta als 1936; zieva dvantet sia nom "Brunate in fiore" ("Brunate in flur",1966) e "Armonie fiorite" ("Armonias da fluors", 1967). L'ültima vouta da quista festa füt als 1973.

Oters manifestaziuns renumnedas sun:

A Brunate do que il center da sport illa localited Nidrino, chi es tuottadi in stedi da restructuraziun. El ho üna plazza da ballapè per equipas da ündesch giuveders, üna da tennis ed üna da gimnastica; zieva la messa a növ daro que eir üna plazza cuverta da ballapè a tschinch giuveders.

A Brunate do que üna equipa amaturiela da ballapè, chi ho nom "ASD Brunatese".




</doc>
<doc id="6371" url="https://rm.wikipedia.org/wiki?curid=6371" title="Tirol dal Sid">
Tirol dal Sid

Il Tirol dal Sid (tud.: "Südtirol", tal.: "Alto Adige", lad.: "Südtirol" u "Tirol dl Sud"), uffizialmain Provinza autonoma da Bulsaun, furma ensemen cun la Provinza autonoma da Trento la regiun Trentino-Tirol dal Sid en l'Italia nordorientala. Il num talian deriva da la denominaziun franzosa "Haut-Adige", creada da Napoleon. La chapitala da la provinza è Bulsaun.
Il rumauntsch dal Grischun almain ho Mussolini influenzo in ün möd positiv. Per fer frunt a tendenzas irredentisticas ho la populaziun svizra appruvo als 20 favrer 1938 da'l der il status d'üna lingua naziunela. E che conseguenzas ho il faschissem gieu pels Ladins da las Dolomitas? Schabain cha que pera d'avair do da quel temp glieud (na be veglia) illas Dolomitas chi savaiva discuorrer unicamaing ladin, valaiva quista lingua «be scu mez da comunicaziun in famiglia». Que resorta dad üna lavur da Petra Palfrader, preschanteda ill'ultima revista annuela dals Ladins da las Dolomitas, illa Ladinia XXVIII 2004. Palfrader tratta il tema dal faschissem e surtuot da l'opziun dal 1939 a maun dad intervistas fattas cun persunas da St. Vigil in Enneberg (S. Vigilio di Marebbe) in Val Badia e riva a la conclusiun cha illa vita publica - e dimena eir pels duos dictatuors Hitler e Mussolini - hegia do be duos alternativas linguisticas i'l Tirol dal süd, nempe il tudas-ch ed il taliaun. «Üna terza varianta, que voul dir üna soluziun particulera pels Ladins nu d'eira previssa» e nu füss - esa da conclüder - neir gnida spetteda davart dals pertuchos. «Dal temp da l'opziun as d'eira auncha lönch davent da resguarder il ladin scu ün criteri chi s-chaffescha identited», as legia. Ils Ladins as sentivan in prüma lingia scu Tirolais. Zieva l'opziun però, cur cha s'ho cumanzo a s'inacordscher da las conseguenzas da s'avair decis u per la citadinanza taliauna u tudas-cha, pür alura pera la lingua ladina dad esser dvanteda üna spezcha da code secret ed ün mez da resistenza.
Perdita totela da la lingua ladina
Il «problem dal Tirol dal süd», actuel daspö la fin da la prüma guerra mundiela, haun Adolf Hitler e Benito Mussolini vulieu «schoglier definitivmaing» fin a la fin dal 1939. Perque es gnida suottamissa la dumanda a la populaziun sch'ella vulaiva rester in Italia ubain emigrer in Germania. Dumandeda es apunta gnida eir quella part da la populaziun da lingua ladina, e cha per quella - scriva Petra Palfrader - saja la decisiun steda auncha pü difficilia cu per la populaziun da lingua tudas-cha. Taunt da l'emigraziun cu eir da la politica linguistica fich repressiva dal faschissem taliaun pudaiva a la finfinela resulter be la perdita totela da la lingua e cultura ladina. Da l'otra vart pudessan il faschissem taliaun, cun sia politica destructiva in vista a la cultura populera locala, ed il faschissem tudas-ch, cun metter l'accent sün elemaints tirolais respectivmaing «l'uniun tirolaisa», avair influenzo la decisiun. Uschè haun decis illa vschinauncha dad Enneberg 61,5 pertschient dals votants a favur dal tudas-ch (i'l rest da la Val Badia percunter be var 30 pertschient). 
L'opziun ho in mincha cas - scu cha muossa Palfrader - divis la populaziun. Il pü tard zieva ils 31 december 1939 nu frequentaivan «ils Tudas-chs» ed «ils Taliauns» pü ils listess lös ed as rendaivan la vita difficila l'ün a l'oter. Dad intervistas cha Palfrader ho fat cun persunas da St. Vigil resulta per exaimpel cha la glieud in ustaria nu postaiva pü üngünas bavrandas tar üna camariera dad üna famiglia chi vaiva vuscho per rester in Italia. «Da quista ,Welscha', quista Taliauna nu vulainsa avair ünguotta da baiver.» U dad üna duonna vain quinto ch'ella nu saja gnida servida in butia cur ch'ella ho vulieu cumprer öli. «Per vus Taliauns nu do que üngün öli cò. Per vus do que öli in Sicilia.» Da l'otra vart as dschaiva ad ün «Tudas-ch» chi vulaiva fer lavuors vi da sia chesa: «Che vela que auncha la paina? Tü stust inamöd bod partir.» Ed ün preir ladin es gnieu inculpo d'avair fat abüs da sieu uffizi per influenzer la decisiun ed es gnieu spedieu our d'vschinauncha dals aderents dal tudas-ch.
Normaliseda be plaunet
Schabain cha que vain dit cha la situaziun s'hegia «plaunet darcho normaliseda» a partir dals ans 50, pera il problem dad avair mantgnieu üna tscherta virulenza fin hozindi. Uschè esa per exaimpel simptomatic cha be ün'unica persuna da la quela ils genituors vaivan vuscho pel taliaun s'ho missa a dispusiziun per ün'intervista, e que a cundiziun ch'ella resta absolutamaing anonima. Tuot ils oters interrogos haun da quella vouta vuscho pel tudas-ch u derivan da famiglias chi's vaivan expressas a favur dal tudas-ch.
Ils motivs per üna tscherta «germanofilia» sun stos tenor Palfrader surtuot emoziunels (reuniun dal Tirol e cun la monarchia austriaca) ed economics (spraunza da chatter lavur in Germania). A favur da la Germania as pudess ultra da que eir avair decis scu reacziun cunter la politica da Mussolini. Sur da la politica da Hitler nu's d'eira - vain dit (be illa retrospectiva?) - infurmo avuonda. Dapü cha's gniva però a savair - per part da glieud chi d'eira propi emigreda - e dapü cha «l'euforia pels Tudas-chs» giaiva a perder. Ed illa defensiva dvantaiva la lingua ün «mez subversiv», as legia. La dumanda dad ulteriuras conseguenzas positivas da l'opziun per l'identited ladina nu vain tematiseda illa lavur da Palfrader, füss però interessanta.


</doc>
<doc id="6378" url="https://rm.wikipedia.org/wiki?curid=6378" title="Eroport da l'Engiadina">
Eroport da l'Engiadina

L’Eroport da San Murezzan-Samedan (IATA SMV, ICAO LSZS) è in eroport svizzer en il chantun Grischun che sa chatta en la vischnanca da Samedan en l'Engiadina 5 km en il nord da San Murezzan. Cun in’autezza da 1707 m è l’eroport da l'Engiadina il pli aut da l'Europa. La pista ha il numer 03/21 ed ha ina surfatscha da 1800 sin 40 m.



</doc>
<doc id="6383" url="https://rm.wikipedia.org/wiki?curid=6383" title="Eroport Internaziunal da Lugano-Agno">
Eroport Internaziunal da Lugano-Agno

L'Eroport Internaziunal da Lugano-Agno (IATA LUG, ICAO LSZA; en talian: Aeroporto Internazionale di Lugano-Agno) è in eroport svizzer en il chantun Tessin che sa chatta en las vischnancas d'Agno, da Bioggio e da Muzzano en il Tessin 5 km en il vest da Lugano. L'eroport ha in'autezza da 279 m ed ina pista cun il numer 01/19 che ha ina surfatscha da 1420 sin 30 m.



</doc>
<doc id="6388" url="https://rm.wikipedia.org/wiki?curid=6388" title="Eroport internaziunal da Genevra-Cointrin">
Eroport internaziunal da Genevra-Cointrin

L'Eroport Internaziunal da Genevra-Cointrin (IATA GVA, ICAO LSGG; en franzosa: Aéroport international de Genève-Cointrin) è in eroport svizzer en il chantun Genevra che sa chatta en la vischnanca da Meyrin en il Genevra 10 km en il nord da Genevra. L'eroport giascha sin 430 meters sur mar ed ha ina pista cun il numer 05/23 che ha ina surfatscha da 3900 sin 40 meters.





</doc>
<doc id="6390" url="https://rm.wikipedia.org/wiki?curid=6390" title="Lai da Garda">
Lai da Garda

Il Lai da Garda (talian "Lago di Garda" u "Benaco") è cun ina surfatscha da var 370 km² il lai il pli grond da l'Italia. Il lai ch'è dividì tranter trais regiuns, la Lumbardia (provinza da Brescia), il Veneto (provinza da Verona) ed il Trentino-Tirol dal Sid è situà parallelamain al flum Adisch dal qual el è separà tras il massiv dal Monte Baldo.

<references>


</doc>
<doc id="6392" url="https://rm.wikipedia.org/wiki?curid=6392" title="Lingua alemanna">
Lingua alemanna

La lingua alemanna (aleman: "Alemannisch") è la lingua discurrida da la Svizra alemana, da la Germania dal Sid, e dal Principadi da Liechtenstein.

Il linguatg aleman vegn discurrì da passa 6 milliuns persunas.


</doc>
<doc id="6408" url="https://rm.wikipedia.org/wiki?curid=6408" title="Alvra (district)">
Alvra (district)

Il district d'Alvra (tudestg: Bezirk Albula, talian: Distretto dell'Albula) è in district dal chantun Grischun.


</doc>
<doc id="6413" url="https://rm.wikipedia.org/wiki?curid=6413" title="Monguzzo">
Monguzzo

Monguzzo (Mungòzz in l'idiom dal lö) es üna vschinauncha da la Lombardia, Provinza da Com. El ho var 2.000 abitants ed as trouva a 360 meters d'otezza. Üna part dal sieu territori as chatta i'l "Parc Regiunel da la Val dal Lambro"

Monguzzo as chatta sün üna crest, sülla quêl es que ün chastè da proprieted da l'uorden religius "Fatebenefratelli". Quist chastè, chi es sto fo sü a la fin dal prüm millenni, po esser vis a l'intern be la seguonda dumengia da setember.

Illa vschinauncha sun que duos baselgias, amenduos messas in uorden d'incuort: SS. Biagio e Sebastiano (via Chiesa) e Madonna di Lourdes (via Santuario).

Monguzzo as po partir in trais fracziuns principelas:

A sun eir numerusas Cascine (grandas chesas cun cuorts, inua cha bgers famiglias da pürs vivaivan) messas in uorden e circundedas da nouvas chesas, chi haun furmo nouvas centers abitos; traunter quistas as paun algorder las Cascine Nuova, Solferino, Bindella, Enrichetta e Bassetto.


</doc>
<doc id="6420" url="https://rm.wikipedia.org/wiki?curid=6420" title="Johannes Martinus">
Johannes Martinus

Johannes Martinus (* 1644 u 1645 a Ramosch; † 1733 a Ramosch) è stà in reverenda svizzer ch'è il pli enconuschent sco autur da la rimnada da chanzuns da baselgia ladinas "Philomela".

Joan(nes) Martin, numnà Johannes Martinus (ex Martinis), è naschì il 1644 u 1645 a Ramosch sco figl dal reverenda Martinus ex Martinis da Sent.

Il 1666 è Johannes Martinus vegnì prendì si en la Sinoda retica. Silsuenter ha el predgià durant dus onns a Sent. Suenter la mort da ses bap il 1668 ha el surpiglià sia plazza sco reverenda a Ramosch.

Il 1684 ha Martinus publitgà la "Philomela", ina rimnada da chanzuns religiusas e psalms (per part a quatter vuschs) tenor melodias da Johann Wilhelm Simler. La rimnada cuntegna era chanzuns politicas e poesias profanas. Otg da quellas ovras profanas ha scrit ses bap, tranter auter l'enconuschenta "". 



</doc>
<doc id="6421" url="https://rm.wikipedia.org/wiki?curid=6421" title="Il Plaun (district)">
Il Plaun (district)

Il district dal Plaun (tudestg "Bezirk Imboden") è in district dal chantun Grischun.


</doc>
<doc id="6422" url="https://rm.wikipedia.org/wiki?curid=6422" title="Gian Giacomo Medici">
Gian Giacomo Medici

Gian Giacomo Medici (* 1495, † 8-11-1555 a Milaun) ha obtegnì dal duca da Milaun, Francesco II Sforza, en feud il signuradi da Müsch en la part sura dal Lai da Com. El ha transfurmà il chastè da Müsch en ina fortezza, ha stgaffì in'atgna flotta ed ha cumpromess il traffic dals Grischuns.

L'onn 1525 stevan 6000 umens Grischune en il servetsch dal retg da Frantscha a pavia. Ludovico Sforza, il duca da Milaun ha nizzegià questa mancanza da schuldads en il Grischun per ses agens intents: el aveva occupà Clavenna ed era entrà en Vuclina. A Gian Travers, sco guvernatur militar da la val, èsi reussì da stgatschar l'invasur. Turnond dentant cun ina delegaziun grischuna da las tractativas da pasch a Milaun vegn Travers arrestà dal chastellan Gian Giacomo Medici (Medeghin) Il Stadi da las Trais Lias ha stuì pajar ina gronda spendradira per liberar els da lur rapinader.

Carigiet, W.: Istorgia dal linguatg rumantsch. Cuira 2003.


</doc>
<doc id="6423" url="https://rm.wikipedia.org/wiki?curid=6423" title="Luzi Gabriel">
Luzi Gabriel

Luzi Gabriel (* 1597 a Flem; † ils 19 d'october 1663 a Glion, refurmà) era in reverenda e translatur da la Bibla svizzer.

Luzi Gabriel è naschì sco figl dal reverenda Steffan Gabriel a Flem en la Surselva. Dapi l'onn 1612 frequentava el ina scola a Turitg e suenter il 1617 studegiava el teologia a l'Universitad da Basilea. Anc il medem onn ha el midà a l'Academia refurmada a Genevra. Ils 16 da favrer 1619 ha el concludì ses studi a l'Universitad da Basilea survegnind il titel da Magister artium. Anc il medem onn lavurava el sco reverenda a Castrisch. L'onn suenter è Gabriel vegnì admess a la Sinoda evangelica refurmada. Causa ils Scumbigls grischuns era el sfurzà da fugir ensemen cun ses bab ord il Grischun. L'october èn els vegnids retschets a Turitg. Là fascheva el tant da responsabel per ils fugitivs da la Vuclina sco da predicatur.

L'onn 1622 è el turnà a Flem e fascheva da reverenda a Glion en substituziun per ses bab ch'è turnà pir l'onn 1626. Suenter il 1632 era el reverenda a Flem ed il 1638, l'onn en il qual ses bab è mort, ha el surpiglià la plaiv a Glion. Quest uffizi exercitava el fin sia mort ils 19 d'october 1663. Pliras purschidas per auters plazzas da reverenda entaifer il Grischun ha el refusà.

L'ovra principala da Luzi Gabriel è "Ilg Nief Testament da Niess Senger Jesu Christ" (Basel 1648), ina translaziun da la Bibla en «Rumonsch da la Ligia grischa» (sursilvan refurmà) ch'è vegnida restampada pliras giadas.




</doc>
<doc id="6424" url="https://rm.wikipedia.org/wiki?curid=6424" title="Ilg chiet dils grischuns">
Ilg chiet dils grischuns

La chanzun politica Ilg chiet dals Grischuns da Luzi Gabriel animescha l'onn 1620 - gist a l'entschatta da la Guerra da trent'onns - ils Grischuns per il cumbat cunter ils Austriacs (ils Habsburgais che vulevan reconquistar ils territoris protestants da la Republica da las Trais Lias).


</doc>
<doc id="6425" url="https://rm.wikipedia.org/wiki?curid=6425" title="Johannes Gutenberg">
Johannes Gutenberg

Johannes Gutenberg vala sco l'inventader da la tecnica da stampa. Sia invenziun che lavurava cun letras moviblas, cun las qualas ins pudeva cumponer ils pli differents texts ha revoluziunà la multiplicaziun da scrittira e rendì accessibels texts scrits a persunas main ritgas. La Refurmaziun ha d'engraziar ses grond success a la stampa. 

Ils emprims cudeschs stampads en il Grischun cumparan l'emprim en rumantsch e stattan medemamain en connex cun la Refurmaziun.
Gutenberg è naschì enturn l’onn 1397 a Mainz. Schegea ch’el era in nobel, s’intressava el per lavurs da mastergnants. L’onn 1445 ha el inventà la tecnica da stampa. El vuleva stampar la Bibla a moda pli sperta e pli favoraivla. Cun sia nova tecnica era quai pussaivel, ed el ha, l’onn 1452 l’emprima giada pudì stampar la Bibla. Per pudair stampar la Bibla ha el stuì tschantar letras da metal durant trais onns, fin ch’el aveva l’entira Bibla.
Ils refurmaturs levan ch’era la glieud simpla sappia leger la bibla ed interpretar sez ils texts. Cun l’invenziun da Gutenberg han ins pudì publitgar la Bibla en differents linguatgs. Ins stueva be translatar la Bibla en il linguatg dal pievel. Tar ils Romontschs ha Jachiam Bifrun da Samedan translatà la bibla. Uschia pudevan ins stampar fetg bleras biblas en curt temp. 
Gutenberg ha uschia pussibilità da squitschar la Bibla era per ils Rumantschs.


</doc>
<doc id="6426" url="https://rm.wikipedia.org/wiki?curid=6426" title="Curt Mussament">
Curt Mussament

Il Curt Mussament è in catechissem edì l'onn 1611 dal pader chaputschin Gion Antoni Calvenzano en la furma linguistica catolica da la Surselva. Il CM furma l'emprim text sursilvan en l'ortografia catolica.


</doc>
<doc id="6427" url="https://rm.wikipedia.org/wiki?curid=6427" title="Gion Antoni Calvenzano">
Gion Antoni Calvenzano

Gion Antoni Calvenzano è in pader chaputschin ch'è vegnì en il Grischun en connex cun la Cuntrarefurma grischuna, l'uschenumnada Missione retica, organisada dal cardinal e sontg Carlo Borromeo. Calvenzano è autur d'in catechissem rumantsch, il Curt Mussament.


</doc>
<doc id="6428" url="https://rm.wikipedia.org/wiki?curid=6428" title="Clau Thunet Vuolp">
Clau Thunet Vuolp

Clau Thunet Vuolp, plevon a Scuol, scriva 1648 ina elegia davart la mort da sia consorta, “Igl laed da Clau Thunet [...] per sia chiara mulger”. Questa elegia vala sco emprim document da lirica d'amur en lingua rumantscha.


</doc>
<doc id="6429" url="https://rm.wikipedia.org/wiki?curid=6429" title="Igl laed da Clau Thunet">
Igl laed da Clau Thunet

Ilg læd da Clau Thunet Vuolp per sia chiara mulger Anna Giargioeri da Porta è in'elegia da l'autur Clau Thunet Vuolp, scritta suenter la mort da sia dunna. Sco il suttitel di, sa tracti d'ina vart sco ina “oration”, dentant pudess ella er marcar cun bunas raschuns l’entschatta da la lirica d’amur rumantscha.


</doc>
<doc id="6430" url="https://rm.wikipedia.org/wiki?curid=6430" title="Duitg Balletta">
Duitg Balletta

Duitg Balletta (* 24 da fanadur 1760 a Breil, † 1842) è stà in politicher sursilvan.

Da sia plima deriva in diari rumantsch, Cudisch e Remarcas de mia vetta manada, che descriva il temp tranter 1780 e 1804, damai gist il temp enturn la Revoluziun franzosa, ils cumbats tranter ils Austriacs ed ils Franzos sin il territori grischun e las deportaziuns dad intellectuals grischuns entras ils Austriacs.


</doc>
<doc id="6431" url="https://rm.wikipedia.org/wiki?curid=6431" title="Cudisch et Remarques de mia vetta manada">
Cudisch et Remarques de mia vetta manada

Ovra dal politicher sursilvan Duitg Balletta 1760 - 1842, da Breil. Il diari Cudisch et Remarques de mia vetta manada descriva il temp tranter 1780 e 1804, damai gist il temp enturn la Revoluziun franzosa, ils cumbats tranter Austriacs e Franzos sin il territori Grischun e las deportaziuns dad intellectuals grischuns entras ils Austriacs e Franzos.


</doc>
<doc id="6432" url="https://rm.wikipedia.org/wiki?curid=6432" title="Auto da posta">
Auto da posta

Il Auto da Posta (tudestg: "Postauto", franzos: "CarPostal", talian: "Autopostale") è ina societad da traffic public da La Posta Svizra.


</doc>
<doc id="6433" url="https://rm.wikipedia.org/wiki?curid=6433" title="Plessur (district)">
Plessur (district)

Il district da la Plessur (tudestg "Bezirk Plessur") è in district dal chantun Grischun.


</doc>
<doc id="6434" url="https://rm.wikipedia.org/wiki?curid=6434" title="Plessur">
Plessur

La Plessur è in flum cun ina lunghezza da var 33,1 km dal chantun Grischun en Svizra. Ella nascha sin il territori da la vischnanca dad Arosa en las Alps da la Plessur sin in'autezza da 1'750 m, percurra il Scanvetg e sbucca en la chapitala cantunala Cuira en il Rain Alpin (Alpenrhein).

Sin il traject da l"'Arosabahn" vegn la Plessur sper Langwies ("Pralung") traversada da la Viafier retica. Il marcant viaduct da Langwies da l'inschigner Eduard Züblin, ch'è vegnì ventschì l'onn 1914, surstenda la Plessur ed il Sapünerbach sin in'autezza da 62 m e cun ina lunghezza da 287 m.

La Plessur dat il num al district da la Plessur ed a las Alps da la Plessur (Plessur-Alpen).


</doc>
<doc id="6435" url="https://rm.wikipedia.org/wiki?curid=6435" title="Surselva (district)">
Surselva (district)

Il district da la Surselva (tudestg: Bezirk Surselva) è in district dal chantun Grischun.


</doc>
<doc id="6436" url="https://rm.wikipedia.org/wiki?curid=6436" title="Rain Posteriur (district)">
Rain Posteriur (district)

Il district dal Rain Posteriur (tudestg "Bezirk Hinterrhein") è in district dal chantun Grischun.

<div style="padding:1em 20px 1em 20px; color:#000000;text-align:left;">


</doc>
<doc id="6437" url="https://rm.wikipedia.org/wiki?curid=6437" title="Chiavenna">
Chiavenna

Chiavenna (talian "Chiavenna", lumbard "Ciavèna", istoric: , tudestg "Kleven") è ina vischnanca taliana cun 7.263 abitants da la Lumbardia. Ella è situada en l'omonima Valchiavenna che furma ensemen cun la Vuclina la provinza da Sondrio (Sunder).

Il num da la citad sa referescha a sia posiziun-clav per il traffic cun la Rezia transalpina e las vals dal Rain.

Chiavenna è in impurtant center turistic ed è surtut enconuschenta per ses crottos.

Durant il domini da las Trais Lias furma Clavenna in impurtant center da diffusiun dal protestantissem. La citad ha da quel temp dà albiert a divers refurmaturs e dissidents religius talians pervi da la libertad da cult che regeva en la citad: Agostino Mainardi, Pier Paolo Vergerio, Scipione Lentolo, Camillo Renato, Girolamo Zanchi e.u.v..

Monuments e lieus interessants
La citad veglia da Chiavenna en la zona da pedunzs.

Il Palazzo Vertemate che sa chatta en la vischnanca vischinanta da Piuro è en possess da la citad da Chiavenna.
Il Parc botanic archeologic dal 'Paradiso'.
Il Palazzo Balbiani.
La punt da san Gion Nepomuc sur il flum Mera cun la statua dal sontg 
La statua en bronz avant la stazione.
La via Dolzino
En ina ascensiun fitg taissa e fadiusa cuntansch'ins Uschione, in vitg molto visità surtut da viandants.

Dialetto
A Chiavenna vegn discurrì - sper il talian - il dialect chiavennasc, influenzà dal dialect comasc, sco er dal bregagliot en Svizra.


</doc>
<doc id="6438" url="https://rm.wikipedia.org/wiki?curid=6438" title="Menaggio">
Menaggio

Menaggio è ina vischnanca taliana cun 3.129 abitants da la provinza da Com (Como), situada en la Lumbardia.


</doc>
<doc id="6442" url="https://rm.wikipedia.org/wiki?curid=6442" title="Griante">
Griante

Griante è ina vischnanca taliana cun 695 abitants da la provinza da Com (Como), situada en la Lumbardia.


</doc>
<doc id="6443" url="https://rm.wikipedia.org/wiki?curid=6443" title="Gravedona">
Gravedona

Gravedona è ina vischnanca taliana cun 2.614 abitants da la provinza da Com (Como), situada en la Lumbardia.


</doc>
<doc id="6444" url="https://rm.wikipedia.org/wiki?curid=6444" title="Pino sulla Sponda del Lago Maggiore">
Pino sulla Sponda del Lago Maggiore

Pino sulla Sponda del Lago Maggiore è ina vischnanca taliana cun 2.614 abitants da la provinza da Varese, situada en la Lumbardia.


</doc>
<doc id="6445" url="https://rm.wikipedia.org/wiki?curid=6445" title="Dongo">
Dongo

Dongo è ina vischnanca taliana cun 3.480 abitants da la provinza da Com (Como), situada en la Lumbardia.


</doc>
<doc id="6446" url="https://rm.wikipedia.org/wiki?curid=6446" title="Colico">
Colico

Colico (lumbard "Colegh") è ina vischnanca taliana cun 6.260 abitants da la Lumbardia. Ella appartagna a la provinza da Lecco ed è situada a la riva dal Lai da Com.


</doc>
<doc id="6448" url="https://rm.wikipedia.org/wiki?curid=6448" title="Partenz/Tavau (district)">
Partenz/Tavau (district)

Il district dal Partenz/Tavau (tudestg "Bezirk Prättigau/Davos") è in district dal chantun Grischun.


</doc>
<doc id="6449" url="https://rm.wikipedia.org/wiki?curid=6449" title="Landquart (district)">
Landquart (district)

Il district da Landquart (tudestg "Bezirk Landquart") è in district dal chantun Grischun.


</doc>
<doc id="6450" url="https://rm.wikipedia.org/wiki?curid=6450" title="Terratrembel">
Terratrembel

In terratrembel è in squass mesirabel da la surfatscha da la Terra. 

http://www.seismo.ethz.ch/info/faq/faq_raet.htm


</doc>
<doc id="6451" url="https://rm.wikipedia.org/wiki?curid=6451" title="Pro Svizra Rumantscha">
Pro Svizra Rumantscha

La Pro Svizra Rumantscha (PSR) è in'uniun independenta per la promoziun da la lingua rumantscha. Oriundamain è ella vegnida fundada per realisar ina gasetta quotidiana rumantscha. Cura che La Quotidiana è vegnida lantschada è l'uniun sa deditgada ad auters projects, sco p. ex. la realisaziun d'in med d'instrucziun per l'avischinaziun dals Svizzers tudestgs al rumantsch. Acutalmain organisescha la PSR in barat da classas tranter ils differents idioms e sustegna La Quotidiana cun regalar abunaments. Il 2017 po l'uniun festivar ses giubileum da 25 onns. Annetta Zini, oriunda da l'Engiadina bassa e Flurin Bundi, oriund da la Surselva èn ils actuals co-presidents da la PSR.



</doc>
<doc id="6452" url="https://rm.wikipedia.org/wiki?curid=6452" title="Dialectometria">
Dialectometria

La dialectometria è in rom da perscrutaziun entaifer la linguistica che tschertga a scuvrir urdens e structuras generalas che decleran la colliaziun linguistica tranter divers dialects. Ella è ina disciplina da la dialectologia che cumpiglia statisticamain las atgnadads specificas da dialects e po uschia mussar sumeglientschas tranter quests dialects, ma er skizzar precisamain areals centrals, areals da transiziun e cunfins tranter ils dialects.

Sviluppà questa metoda han ils dus professers Hans Goebl e Roland Bauer da l'Universitad da Salzburg (Austria). Lur object da studi preferì èn ils dialects retorumantschs.

Link a la pagina da Hans Goebl


</doc>
<doc id="6453" url="https://rm.wikipedia.org/wiki?curid=6453" title="Val Stussavgia">
Val Stussavgia

La Val Stussavgia (tudestg: Safiental) è ina val en il chantun Grischun.


</doc>
<doc id="6454" url="https://rm.wikipedia.org/wiki?curid=6454" title="Vischnancas dal chantun Grischun">
Vischnancas dal chantun Grischun

Il chantun Grischun cumpiglia 176 vischnancas politicas (1. da schaner 2012).

Las vischnancas èn gruppadas en circuls ed ils circuls en districts. Pervia da l’autonomia communala fitg ferma han be ils circuls ina relevanza politica entant ch’ils districts han be ina relevanza administrativa (organisaziun da la giustia).

Plinavant èn las vischnancas s’organisadas en 13 corporaziuns regiunalas per coordinar la collavuraziun intercommunala.

La suandanta tabella cuntegna tut las vischnancas grischunas cun lur nums uffizials ed en urden alfabetic (situaziun 2009).


</doc>
<doc id="6473" url="https://rm.wikipedia.org/wiki?curid=6473" title="Ubuntu">
Ubuntu

Ubuntu es üna distribuziun da Linux chi basa sün Debian. Il bod dad ubuntu es da realisar ün sistem simpel dad installar e da utilisar. 

La prüma versiun dad Ubuntu es gnüda publichada il on 2004. Daspö la a Ubuntu as sviluppà a la plü bler ütilisada e la blü populara distribuziun da Linux. 

Dasper Ubuntu existan amo differentas variaziuns chi utilisechan alternativs programms per managar las fanestras o an alternativs intends da utilisaziun:



</doc>
<doc id="6477" url="https://rm.wikipedia.org/wiki?curid=6477" title="Organisaziun da las Naziuns unidas">
Organisaziun da las Naziuns unidas

L’Organisaziun da las Naziuns unidas (ONU; englais: "United Nations Organization", UNO; savens era UN per "United Nations"; tudestg: "Organisation der Vereinten Nationen") è ina uniun interguvernamentala da 193 stadis. Sco organisaziun internaziunala furma ella in subject da dretg internaziunal renconuschì illimitadamain.

Las incumbensas las pli impurtantas da l’organisaziun èn il mantegniment da la pasch mundiala, l’observaziun dal dretg internaziunal, la protecziun dals dretgs umans e la promoziun da la collavuraziun internaziunala.

Sias ragischs ha l’Organisaziun da las Naziuns unidas en las conferenzas da pasch da Den Haag ed en la Societad da las naziuns. Quella era vegnida fundada suenter l’Emprima Guerra mundiala cun la finamira da garantir la pasch sin il mund. Dentant n’ha la Societad da las naziuns betg gì tants commembers sco l’ONU (uschia mancavan per exempel ils Stadis Unids da l’America). Tras quai n’ha ella betg cuntanschì l’influenza necessaria per far valair sias finamiras ed aveva praticamain fatg naufragi a l’entschatta da la Segunda Guerra mundiala.

Suenter il naufragi da la Societad da las naziuns ha il president american Franklin D. Roosevelt empruvà durant la Segunda Guerra mundiala da stgaffir ina segunda giada in’organisaziun per il mantegniment da la pasch. Ensemen cun il primminister britannic Winston Churchill ha el elavurà la Charta da l’Atlantic. Suenter la collavuraziun da l’Uniun Sovietica e da la Republica da la China al nov urden da pasch han las quatter pussanzas segnà ils 30 d’october 1943 la Decleraziun da Moscau. Quella prendeva en mira da stgaffir il pli spert pussaivel in’organisaziun universala per il mantegniment da la pasch e da la segirtad internaziunala. Quest’instituziun dueva sa basar sin il princip da l’egualitad suverana da tut ils stadis paschaivels. En rom da la conferenza da Dumbarton Oaks è l’idea da fundar l’ONU vegnida concretisada. Suenter l’integraziun da la Frantscha en il circul da las pussanzas responsablas ha la Charta da las Naziuns unidas pudì vegnir terminada l’onn 1945 a chaschun da la conferenza da Jalta. Ella è vegnida suttascritta ils 26 da zercladur 1945 a San Francisco da 50 stadis. La Pologna ha pir suttascrit pli tard la Charta, fa dentant part dals 51 commembers fundaturs.

La Charta è ida en vigur ils 24 d’october dal medem onn, suenter che la Republica da la China, la Frantscha, l’Uniun Sovietica, il Reginavel Unì, ils Stadis Unids da l’America e la plipart dals stadis fundaturs avevan ratifitgà la Charta.

Las Naziuns unidas han lur sedia principala a New York e trais ulteriuras sedias a Genevra, Nairobi e Vienna. A Den Haag sa chatta il Tribunal internaziunal. Las sedias da las Naziuns unidas na sa chattan tenor diever linguistic uffizial betg en ils stadis correspundents, mabain èn mo circumdads da quels. En l’ONU valan agens dretgs e la pussanza statala dal stadi da la sedia respectiv na po betg duvrar mesiras repressivas. Qua tras n’è la suveranitad betg periclitada. Ch’edifizis da las Naziuns unidas fissan ina furma da territori internaziunal n’è betg reglà uffizialmain. Dentant profitan lur indrizs da l’immunitad dal dretg internaziunal, analog a las ambassadas.

Actualmain èn 193 stadis commembers da las Naziuns unidas.

Ils 51 commembers fundaturs da las Naziuns unidas da l’onn 1945 eran:
l’Egipta, l’Etiopia, l’Argentinia, l’Australia, la Republica socialista sovietica bielorussa, la Belgia, la Bolivia, la Brasilia, il Chile, la Republica da la China, la Costa Rica, il Danemarc, la Republica Dominicana, l’Ecuador, l’El Salvador, la Frantscha, la Grezia, la Guatemala, il Haiti, las Honduras, l’India, l’Irac, l’Iran, la Jugoslavia, il Canada, la Columbia, la Cuba, il Libanon, la Liberia, il Luxemburg, il Mexico, la Nova Zelanda, la Nicaragua, l’Ollanda, la Norvegia, il Panama, il Paraguai, il Peru, las Filippinas, la Pologna, l’Arabia Saudita, l’Uniun Sovietica, l’Africa dal Sid, la Siria, la Tschecoslovachia, la Tirchia, la Republica socialista sovietica ucranaisa, ils Stadis Unids da l’America, il Reginavel Unì, l’Uruguai e la Venezuela.

1973 èn la Republica democratica tudestga e la Republica federala tudestga s’associadas a l’ONU sco 133avel e 134avel commember. L’Austria è entrada l’onn 1955 en l’ONU, il Liechtenstein il 1990 e la Svizra l’onn 2002.

Betg commember è tranter auter il Stadi vatican (sia represchentaziun tenor dretg internaziunal, la Sontga Sedia, ha dentant status d’observatur). En pli ils stadis che n’èn betg renconuschids da tut ils pajais sco la Sahara Occidentala, la Republica tirca Cipra dal Nord, las Inslas Cook e la Republica da la China (Taiwan). Ina posiziun speziala ha la Republica da la China ch’è stada commembra fundatura da l’ONU e ch’ha fatg part dal Cussegl da segirezza da l’ONU durant ils onns 1945 fin 1971. L’onn 1971 ha la Republica da la China dentant stuì sortir da las Naziuns unidas suenter in ‹conclus› (resoluziun 2758) da l’Assamblea generala da l’ONU. Dapi lura represchenta la Republica populara da la China sco commembra permanenta dal Cussegl da segirezza ils interess chinais entaifer las Naziuns unidas e sa dosta vehementamain cunter ina commembranza dal Taiwan en l’ONU.

L’ONU sa finanziescha oravant tut da contribuziuns da ses stadis commembers. Ins differenziescha tranter contribuziuns obligatoricas, contribuziuns obligatoricas da repartiziun e las contribuziuns voluntarias.

Las contribuziuns obligatoricas dals singuls stadis commembers servan a finanziar la gestiun ordinaria da l’organisaziun sco er incumbensas administrativas da ses organs spezials ed accesorics. La procentuala exacta da las contribuziuns obligatoricas vegn calculada tenor ina clav da repartiziun fixa. Quella vegn determinada mintga trais onns da nov da l’Assamblea generala a basa da la proposta d’ina cumissiun. L’ultima midada ch’ha manà a la clav actuala è vegnida decidida il december 2000 ed è ida en vigur il prim da schaner 2001. La summa da las contribuziuns d’in pajais vegn dapi lura fixada sin fundament da la media dal product naziunal brut dal pajais correspundent durant ils ultims quatter onns e mez. Medemamain relevantas èn la chargia dals debits, l’entrada per persuna e la fluctuaziun monetara. Ultra da quai è fixà che mintga pajais duai contribuir almain 0,001 % als custs da la gestiun ordinaria e dastga sin il pli pajar 25 % da l’entir budget. Suenter ina fasa da transiziun han stadis sco la Corea dal Sid, il Singapur e la Brasilia stuì surpigliar a partir da l’onn 2004 ina pli auta procentuala dal budget da l’ONU. Il Giapun percunter ha obtegnì pitschnas reducziuns dals pajaments da contribuziun pervia da la conjunctura regressiva. Er las contribuziuns dals Stadis Unids da l’America èn vegnidas reducidas, entant che la part da la Germania è restada pli u main la medema. Sperditas d’entrada da 34 milliuns dollars ch’èn resultadas da la fasa da transiziun da trais onns èn vegnidas cumpensadas cun ina donaziun privata da l’interprendider da medias Ted Turner (CNN). Ils pli gronds pajaders dals onns 2004–2006 èn ils Stadis Unids cun 22 %, il Giapun cun 19,5 %, la Germania cun 8,7 %, il Reginavel Unì cun 6,1 % e la Frantscha cun 6 %. Tut ils auters pajais contribueschan mintgamai pli pauc che 5 % e circa la mesadad paja be la contribuziun minimala da 0,001 %. Il termin per il pajament è ils 31 da schaner da mintg’onn. Il budget da dus onns (be contribuziuns obligatoricas) da l’ONU per ils onns 1998/1999 muntava a 2,8 mia. dollars. Las entradas regularas dal budget èn perencunter sa diminuidas da 405 miu. dollars americans il 1997 a mo 279 miu. dollars l’onn 1998. Enfin il di da controlla l’onn 1998 avevan be 27 da 185 pajais pajà lur contribuziuns cumplettamain. Ca. 75 % dals daners mancants dal budget regular e ca. 50 % da las contribuziuns al Peacekeeping mancavan, perquai ch’ils Stadis Unids n’avevan betg pajà lur part.

Tar las contribuziuns obligatoricas da repartiziun sa tracti medemamain da pajaments liants per tut ils stadis commembers. Questas contribuziuns servan dentant mo a finanziar operaziuns da pasch. Las tariffas actualas èn vegnidas fixadas l’onn 1973 da l’Assamblea generala. Ils stadis da l’ONU sviluppads economicamain il pli pauc pajan 10 % da lur contribuziuns obligatoricas, pia 0,0001 %. Ils ulteriurs pajais en svilup ston sbursar 20 %. Ils pajais industrials pajan lur contribuziun cumplaina, ils tschintg commembers permanents dal Cussegl da segirezza ultra da quai anc la differenza ch’è sa resultada pervia da la distgargia dals pajais en svilup.

Las contribuziuns voluntarias vegnan duvradas per finanziar organs spezials ed organs accessorics da l’ONU sco per exempel l’UNDP (Program da las Naziuns unidas per il svilup), l’UNICEF (Ovra d’agid per uffants da las Naziuns unidas), l’UNFPA (Fond da las Naziuns unidas per la populaziun), l’UNHCR (Autcumissariat da las Naziuns unidas per ils fugitivs) ed il WFP (Program alimentar mundial). Grazia a la decisiun libra davart la summa da lur contribuziuns voluntarias pon stadis influenzar considerablamain ils puncts centrals dal program da lavur da l’ONU.

Cun l’entrada en uffizi da la regenza da Ronald Reagan (1981–1989) han ils Stadis Unids da l’America cumenzà a retegnair ina pli e pli gronda part da lur contribuziuns obligatoricas al budget ordinari da l’ONU sco er al budget per il mantegniment da la pasch. Questa cuntravenziun cunter la cunvegna ha l’USA l’emprim motivà cun critica politica cunter intgins programs da l’ONU. Dapi la fin dals onns otganta, sut il president George H. W. Bush, han els rinfatschà a l’ONU ineffizienza e sfarlattim da daners. Fin l’onn 1992 eran ils debits da l’USA creschids ad ina summa da 1,5 mia. dollars americans. Il congress american ha stimà l’onn 1997 l’import dal debit a 926 miu. dollars americans, cun renviar a prestaziuns fatgas per mantegnair la pasch. Plinavant ha el duvrà ils daners retegnids sco med da far pressiun per reducir la procentuala da las contribuziuns obligatoricas da l’USA. Ultra da quai han els era duvrà ils daners retegnids per cuntanscher cun forza midadas en chaussas persunalas entaifer las Naziuns unidas, sco en il cas da l’anteriur directur general da l’organisaziun per il scumond d’armas chemicas José Bustani, dal secretari general Boutros Boutros-Ghali u en il cas da la furmaziun da cumissiuns da l’ONU l’onn 2001. La regenza da l’USA sut Bill Clinton ha cuntanschì cun contractar en l’uschenumnada cunvegna Helms-Biden ils 10 da zercladur 1997 ina reducziun da las contribuziuns americanas a la gestiun ordinaria da l’ONU da 25 % a 20 %. Plinavant ha ella pudì sminuir las contribuziuns americanas als servetschs per mantegnair la pasch da 31 % a 25 %.

La Charta è la ‹constituziun› da las Naziuns unidas ed è vegnida suttascritta ils 26 da zercladur 1945 en la sala da teater dal "Veterans War Memorial Building" a San Francisco. Ella è ida en vigur ils 24 d’october 1945. La Pologna, il 51avel commember fundatur, n’ha betg pudì far part da la conferenza ed ha suttascrit pli tard. La Charta è in contract da dretg internaziunal betg limità temporalmain ed è vegnida midada dapi la fundaziun be en quatter puncts che pertutgan ils artitgels 23, 27, 61 e 109. Ella consista d’in preambel e da 19 chapitels cun 111 artitgels. (Ils tschentaments da la Societad da las naziuns avevan be 26 artitgels.) Ils chapitels tractan tranter auter ils differents organs principals da l’ONU, l’appaschentaziun da conflicts, las mesiras en cas d’ina periclitaziun u violaziun da la pasch ed en cas dad in’acziun d’attatga sco er las finamiras ed ils princips.

Tenor l’artitgel 7 da la Charta da l’ONU sa cumponan las Naziuns unidas da sis organs principals cun cumpetenza da decisiun. Dasper datti ina retscha d’organs accessorics ed organisaziuns spezialas che fan part dal sistem da las Naziuns unidas e s’occupan d’incumbensas specificas.


Organs accessorics da l’Assamblea generala da l’ONU vegnan fundads per activitads spezialas. Els han lur atgna administraziun, ma nagin’atgna basa da dretg internaziunal e n’èn betg subjects dal dretg internaziunal sco l’ONU sezza. Da preschent datti 22 organs accessorics. Sper l’ovra d’agid per uffants UNICEF èn quai tranter auter il Program da las Naziuns unidas per l’ambient (englais: UNEP), il Program alimentar mundial, l’Autcumissariat da las Naziuns unidas per ils fugitivs ed il Program da las Naziuns unidas per il svilup.

Las organisaziuns spezialas èn giuridicamain, organisatoricamain e finanzialmain autonomas, ma colliadas tras cunvegnas cun l’ONU. Intginas organisaziuns èn perfin pli veglias che l’ONU sezza. Entant datti 16 organisaziuns interguvernamentalas. L’ONU collavura tranter auter stretgamain cun suandantas organisaziuns autonomas: UNESCO (United Nations Educational, Scientific and Cultural Organization), Organisaziun mundiala da la sanadad (OMS; englais: WHO), Organisaziun internaziunala da la lavur (OIL; tudestg: IAO), Fond monetar internaziunal (FMI; tudestg: IWF). La lavur da las organisaziuns spezialas vegn coordinada dal Cussegl economic e social da l’ONU.

Dapi sia fundaziun ha l’ONU gì plirs success remartgabels, tranter auter ha ella:


Ella ha mantegnì directamain la pasch per exempel en:

Bleras finamiras han las Naziuns unidas gia cuntanschì:

Ils champs d’activitad èn perquai oravant tut il mantegniment da la pasch, la politica dals dretgs umans e la cooperaziun al svilup.

Il mantegniment da la pasch è ina da las incumbensas principalas da las Naziuns unidas. Ellas èn obligadas d’evitar e terminar conflicts internaziunals. La gronda muntada da quest’incumbensa vegn suttastritgada gia en l’emprim artitgel da la Charta da l’ONU:

Entras l’integraziun voluntaria da ses stadis commembers han las Naziuns unidas stgaffì in sistem da segirtad collectiva. Il coc da quest sistem è il scumond general da violenza:

Malgrà il scumond general da violenza na sclauda la Charta betg dal tut il diever da la forza. Sper il dretg individual d’autodefensiun da mintga pajais è ella concentrada sin il Cussegl da segirezza e cumpiglia mesiras collectivas cunter disturbaders da la pasch tenor chapitel VII. Quellas tanschan da sancziuns economicas, communicativas ed autras sancziuns betg militaras fin al diever da la forza en cas da basegn. Al Cussegl da segirezza vegn tras quai concedì il ‹monopol da legitimaziun da violenza›. Avant ch’il Cussegl da segirezza po decider mesiras correspundentas, sto el examinar sch’igl è avant maun ina ruttadira da la pasch. Sche quai fiss il cas, avess el da principi duas pussaivladads per reagir sin ina tala violaziun. Per l’ina po el relaschar recumandaziuns als commembers da l’ONU, per l’autra decider mesiras repressivas cunter il disturbader da la pasch e cunter ulteriurs stadis commembers.

En connex cun mesiras da repressiun èn pussaivlas tant sancziuns betg militaras sco er ina directa intervenziun militara entras l’ONU sezza u tras commembers cun in mandat correspundent. L’installaziun d’ina truppa da l’ONU è bain previsa en la Charta, n’è dentant betg vegnida realisada fin oz. Da las sancziuns betg militaras fan part: 

Las chapellinas blauas èn ils schuldads da pasch da l’ONU. Els n’eran betg previs en la Charta sco med per mantegnair passivamain la pasch. Ma Dag Hammarskjöld (segund secretari general da l’ONU) e Lester Pearson (politicher canadais, activs en l’ONU) han sviluppà l’idea dals schuldads da pasch per situaziuns da crisa. Per vegnir identifitgads immediat portan ils schuldads sper l’unifurma da lur pajais ina chapellina blaua u ina baretta blaua cun l’ensaina da l’ONU. Las armas ch’els portan duain dentant be servir a l’autodefensiun. In mandat per trametter chapellinas blauas po be il Cussegl da segirezza conceder, ma la regenza da mintga pajais po sezza decider sch’ella vul metter a disposiziun ils schuldads. Fin l’onn 1990 ha l’ONU gia engaschà 500 000 schuldads e persunas civilas per mesiras da mantegnair la pasch – dentant betg per crear la pasch.

1994 è vegnì commess en Ruanda in dals crims ils pli gravants da l’istorgia. Entras in’erupziun da violenza èn 800 000 persunas da las etnias Hutu e Tutsi vegnidas mazzacradas. Ils schuldads da las chapellinas blauas da l’ONU han stuì observar quest genocid e star cun ils mauns en crusch, perquai che lur dumber era bler memia pitschen e perquai ch’els n’avevan betg in mandat per intervegnir. Quest schabetg vala tenor Kofi Annan sco la pli gronda disditga da l’ONU.

La fin matg da l’onn 1995 èsi vegnì ad in rapiment d’ostagis spectacular da schuldads da l’ONU. Quai suenter attatgas or da l’aria da la NATO cunter in deposit da muniziun dals Serbs bosniacs a Pale en Bosnia-Erzegovina. En consequenza da questas attatgas èn zonas da protecziun da la NATO vegnidas attatgadas da Serbs bosniacs. Schuldads da l’ONU èn vegnids fatgs ostagis e rentads ed exponids en posiziuns strategicas.

Cumbain che las Naziuns unidas èn in’organisaziun mundiala, na vegn or da motivs pratics betg fatg diever uffizialmain da tut las linguas dal mund. Linguas uffizialas èn las suandantas sis linguas: l’arab, il chinais, l’englais, il franzos, il russ ed il spagnol. Da questas sis linguas èn duas – l’englais ed il franzos – linguas da lavur. Quai è fixà en la resoluziun 2 ch’è vegnida approvada da l’Assamblea generala l’onn 1946.

Lingua uffiziala vul dir ch’i sto dar ina translaziun en mintga seduta uffiziala da ed en questa lingua. Ultra da quai ston tut ils documents preparativs da la seduta, tut ils sbozs da resoluziuns e tut ils protocols e rapports star a disposiziun a temp util en questas linguas. Per las linguas da lavur vala che tut ils process da lavur a l’intern da l’organisaziun (en scrit ed a bucca) pon succeder en ina da las duas linguas. En contacts cun il secretariat da las Naziuns unidas ha mintga delegà il dretg da tscherner libramain la lingua da lavur per s’exprimer en scrit ed a bucca. Era ston tuttas decleraziuns uffizialas dal secretariat succeder en tuttas duas linguas da lavur (communicaziuns, tavlas, broschuras, visitas guidadas etc.). Questas reglas excludan da princip preschentaziuns monolinguas. Il servetsch da translaziun tudestg da l’ONU, finanzià communablamain da la Germania, Austria, Svizra, Liechtenstein e Belgia, metta a disposiziun ils pli impurtants documents en tudestg. La Charta da las Naziuns unidas è er vegnida translatada en rumantsch.

In punct da critica furma la cumposiziun dal Cussegl da segirezza che sa basa sin criteris istorics. Ils commembers permanents da quest cussegl dovran savens lur dretg da veto per prevegnir a sentenzias e sancziuns cunter sasez e stadis amis. Uschia ha l’Uniun Sovietica fatg diever ils onns 1946–1964 103 giadas dal dretg da veto cunter maioritads dal rest unanimas. En 69 cas da convenziuns davart l’Israel ha l’USA duvrà 20 giadas ses dretg da veto.

Confrunt’ins il dumber d’abitants dals stadis ch’èn commembers permanents cun la populaziun mundiala, na stat quel en nagina relaziun cun las cumpetenzas privilegiadas dals commembers permanents dal Cussegl da segirezza. Uschia han pajais sco il Reginavel Unì u la Frantscha cun mintgamai 60 miu. abitants ina sedia permanenta, l’India cun passa ina milliarda abitants dentant betg. Quest problem na sa lascha betg schliar uschè simpel. La structura ierarchica dal Cussegl da segirezza che conceda in grond pudair ad in pitschen dumber da stadis reflectescha numnadamain la gronda diversitad en il svilup da la pussanza reala da las naziuns. En quest senn è il Cussegl da segirezza in organ da concentraziun da pussanza ed in organ d’acziun e na serva betg a la represchentativitad. Pervia dals differents interess da ses commembers cuntanscha el gia cun 15 sezs savens ils cunfins da l’abilitad d’agir.

Sche tut ils stadis commembers fissan represchentads tenor lur quota da la populaziun ed avessan in dretg da veto en il Cussegl da segirezza, na fiss quel praticamain betg abel d’agir. Igl è quasi nunpussaivel d’obtegnair in consens da passa 190 stadis per decisiuns concretas e liantas d’ina tscherta muntada. Ina restructuraziun propi gista dal Cussegl da segirezza fiss pia be pussaivla en connex cun refurmas fundamentalas da l’entira Charta da las Naziuns unidas e cun consolidar la rolla e las cumpetenzas da l’Assamblea generala.

Ils motivs per la mancanza d’ina tala refurma èn evidents: Ina restructuraziun decidida che tegness quint da l’idea dad in’organisaziun mundiala, includess ina sperdita da pussanza dals commembers permanents privilegiads fin ussa – per la gronda part pajais industrials che finanzieschan la pli gronda part da l’ONU.

In problem central da las Naziuns unidas è e resta la cumpetenza fitg limitada da l’organisaziun. Igl è oravant tut reussì a las Naziuns unidas d’unir quasi tut ils stadis dal mund sut in tetg, perquai che la Charta po vegnir interpretada uschè flexibel en passus decisivs ch’ella po vegnir chapida da praticamain tut las culturas e da tut las ideologias politicas (era sche quellas s’excludan per part viceversa) en lur senn, a favur dad els e tenor la situaziun correspundenta. Per ch’il concept dad in’organisaziun mundiala, abla d’agir, pudess reussir dal tuttafatg, stuessan ils stadis naziunals ceder ina part essenziala da lur cumpetenzas en tuttas trais spartas da l’executiva, da la legislativa e da la giudicativa a favur da quest’organisaziun. Ma actualmain n’è strusch in stadi pront da far quest pass.

A la fin dals quints impussibiliteschan acziuns unilateralas da stadis naziunals las pli bleras emprovas da cuntanscher dapli obligaziuns liantas entaifer l’ONU. In exempel per quai è l’USA che n’accepta betg la cumpetenza dal Tribunal internaziunal per agens burgais e resalva, en cas d’in tal process instradà cunter sia voluntad, la ‹liberaziun› cun meds militars, tge che periclitescha la legitimaziun dal Tribunal internaziunal sco tal. Quest cas mussa er che las Naziuns unidas na pon strusch – u insumma betg – far politica cunter ils interess da l’USA, perquai ch’ellas èn colliadas finanzialmain, istoricamain e constituziunalmain memia ferm cun quest stadi.

Tscherts critichers rinfatschan perquai a l’ONU da producir bler palpiri stampà per blers daners che pudessan vegnir investids auter ed a moda pli utila – tschertamain in puntg da vista fitg critic. Pertge che dapli obligaziuns muntan necessariamain er dapli unifurmitad. Igl è bain reussì a las Naziuns unidas da definir ideas culturalas e politicas unitaras da l’umanitad mo sin in nivel fitg rudimentar. Ma diversas missiuns da l’ONU èn senz’auter stadas in success – e sche la soluziun interguvernamentala da conflicts funcziunass meglier senza l’intermediaziun da l’ONU dastga er vegnir dubità. Vis realistic na poi betg dar ina dretga regenza mundiala uschè ditg ch’ils pievels dal mund na sa cunvegnan betg ad ina clera definiziun da lur valurs culturalas e politicas – cun tut las implicaziuns che resultan d’in tal process.






</doc>
<doc id="6485" url="https://rm.wikipedia.org/wiki?curid=6485" title="Lurago d'Erba">
Lurago d'Erba

Lurago d'Erba (lumbard "Lüragh") es üna vschinauncha da 4.932 abitants, chi as chatta in Lombardia, Provinza da Com.

Il territori da Lurago d'Erba es furmo da bgeras crests, süllas quelas as chattans sieus fracziuns:


Scu cha bgeras vschinaunchas da la Brianza, ho eir Lurago d'Erba diversas "cascine", grossas chesas cun cuort üna vouta abitedas dals purs ed hoz messas in uorden ed abitedas darcho; las pü importantas dad ellas sun:


</doc>
<doc id="6488" url="https://rm.wikipedia.org/wiki?curid=6488" title="Funiculera Com-Brunate">
Funiculera Com-Brunate

La Funiculera Com-Brunate gnit inaugureda als 1894 e lia la vschinauncha da Brunate a la cited da Com, in Lombardia.

Fin al cumanzamaint dal 19. tschientiner eira Brunate un lö isolo; als 1817 gnit construida üna senda, chi lia Com a Brunate e zieva la mited dal tschientiner svess gnint contruidas aunchas las duos vias, chi lian tuottadi Brunate a Com e Tavernerio. Ma que nun eira sufficiaint.

La famiglia Bonacossa, chi ho auncha hoz üna villa a Brunate, det l'attacha per fer sü üna funiculera, chi liass Com a Brunate e per fer ir a fin cumplettamaing il stedi d'isolamaint da la vschinauncha.

Zieva main d'ün an da construcziun, als 11 nuvember 1894 gnit inaugureda la Funiculera Com-Brunate, chi gnit beneditta da l'uvas-ch da Milan Andrea Carlo Ferrari.

Zieva quel mumaint cumanzet il turissem a Brunate, eir favuriso dal panorama bellezzas, ch'ün po vzair vi per il viedi culla Funiculera.

Las staziuns da la funiculera sun in piazza A. De Gasperi a Com ed in piazza A. Bonacossa a Brunate; que sun eir otras duos staziuns: a Com Ota ed a Carescione (fracziun da Brunate).
Traunter la staziun da partenza e quella d'arriv sun que var 500 meters, cun üna penta dal 55% in tscherts puncts.

La Funiculera ho be ün binari, cun ün s-chambi a la mited, inua ch'as inscuntran la funiculera chi vo giò cun quella chi vo susöm.

Ils viedis, chi düran 7 minuts, cumanzan a las 6 e vaun a fin a las 22,30 (a las 24 vi pella sted) mincha mezz'ura u mincha quart d'ura, cur ch'ad es bgera glieud.

A mited dal viedi do que l'uschè dit "cannone di mezzogiorno" ("chanun da mezdi"), chi tuot las mezdis fo fö.


</doc>
<doc id="6496" url="https://rm.wikipedia.org/wiki?curid=6496" title=".de">
.de

.de è il code da World Wide Web (Internet) da la Germania.


</doc>
<doc id="6498" url="https://rm.wikipedia.org/wiki?curid=6498" title="Territet">
Territet

Territet è ina vitg che tutga tar la vischnanca politica da Montreux en il chantun Vad en Svizra. Il vitg sa chatta tranter Montreux e Veytaux a la riva dal Lai da Genevra.


</doc>
<doc id="6500" url="https://rm.wikipedia.org/wiki?curid=6500" title="Caux">
Caux

Caux è ina vitg da la citad de Montreux, Vad, Svizra. La vitg sa chatta tranter Glion ed Les Planches en la muntogna sin il Lai da Genevra ed la Riviera vaudoise.


</doc>
<doc id="6501" url="https://rm.wikipedia.org/wiki?curid=6501" title="Glion (Montreux)">
Glion (Montreux)

Glion è ina vitg che tutga tar la vischnanca politica da Montreux en il chantun Vad en Svizra. Il vitg sa chatta tranter Territet e Caux en la muntogna sin il Lai da Genevra e la Riviera vaudoise.


</doc>
<doc id="6502" url="https://rm.wikipedia.org/wiki?curid=6502" title="Steffan Gabriel">
Steffan Gabriel

Steffan Gabriel (* enturn l'onn 1570 a Ftan; † 6 d'october 1638 a Glion) era in plevon refurmà svizzer.

Steffan Gabriel è naschi enturn l'onn 1570 a Ftan en Engiadina bassa. Suenter 1590 sa chatta el a Turitg per il studi. L' onn 1593 vegn el recepi en la sinoda retica e surpiglia la plaiv da Flem. Là emprenda el sursilvan, e marida la giuvna Maria Cangina. L' onn 1599 eis el lu daventà reverenda a Glion.

Steffan Gabriel sefetschenta era sco poet e translatur.

Duront ils onns digls scumbigls ha el scrit in cudesch da ductrina per ses figls e per ils "affons spirituals" da Glion e Flem. L' onn 1611 ha el lu laschà stampar quel cudesch.

Pervia da sia partizipaziun activa alla dretgira nauscha da Tusaun l' onn 1618, sco era als scumbigls grischuns ha el stui fugir cun sia famiglia da Glion e la Foppa a Turitg.

Davent da l' onn 1626 è Gabriel danovamain reverenda e decan da la baselgia en la Lia grischa.

El habita a Glion e mora là il onn 1638.




</doc>
<doc id="6503" url="https://rm.wikipedia.org/wiki?curid=6503" title="Huldrych Zwingli">
Huldrych Zwingli

Huldrych Zwingli (* 1 da schner 1484 a Wildhaus; † 11 d'october 1531 a Kappel am Albis) d'eira il refurmatur da Turich. 

Zwingli d'eira in carica scu preir a Glaruna, a Nossadunnaun e finelmaing a la baselgia principela da Turich, al Grossmünster.

Dal 1531 es proruotta la seguonda guerra da Kappel, i'l decuors dal quêl Zwingli gniva miss a mort tres sudos da la Svizra centrela catolica. Sia bela es gnida squarteda, arsa e sternida.

La doctrina da Huldrych Zwingli es gnida purteda inavaunt in la seguonda generaziun immediatamaing da Heinrich Bullinger, sieu successur, ed - adonta da varquauntas differenzchas - zieva il "Consensus tigurinus" (= cunvegna zürigaisa) eir da Johannes Calvin.

Zwingli intunaiva üna collavuraziun fich stretta traunter la regenza dal stedi respectivmaing da la cited e la baselgia. Sias ideas sun dastrusch sper impissamaints teocratics.

Per Zwingli es Dieu in prüma lingia spiert. In seguit nun esi sto pussibel da chatter ün cumpromiss cun Martin Luther in reguard a la Sencha tschaina causa cha'l refurmatur tudas-ch pigliaiva scu punct da partenza la preschentscha corporela da Gesu da Nazaret in, cun e suot ils elemaints da vin e paun. Las fadias da Philipp, il cunt da Hessen, da fer elavurer üna posiziun intermedianta in occasiun d'ün discuors religius 1529 a Marburg faivan naufragi.

La Bibgia valaiva per Zwingli scu la lingia directiva in tuottas dumandas da vita, eir in reguard a la liturgia. La consequenza d'eira cha tuot es gnieu alluntano che chi nu vaiva üngüna relaziun culla Bibgia. Neir l'orgel per exaimpel nu vaiva pü üngüna plazza in üna baselgia zwingliauna.




</doc>
<doc id="6504" url="https://rm.wikipedia.org/wiki?curid=6504" title="Filip Gallicius">
Filip Gallicius

Filip Gallicius, era "Philipp Saluz" (* 4 da favrer 1504 a Müstair; † 7 da zercladur 1566 a Cuira) era in teolog refurmà, scriptur da chanzuns religiusas e reformatur da l'Engiadina.

Il bab, Adam Saluz, era d' Ardez, la mamma, Uorschla Gallicius, da Chamues-ch. El porta aschia il num da sia mamma sco auters umanists da ses temp. El era in parent da Simon Lemnius. L' onn 1524, cun ventg onns, predegia el a Chamues-ch. Ses predis correspundan allas ideas dalla refurmaziun. 1526 aveva Gallicius participà al discurs da Glion ensemen cun Comander e Blasius, ils refurmaturs da Cuira. Gallicius vegn accusà e duai dar pled e fatg avant il tribunal il mars 1526. El sa defenda a Zuoz avant il tribunal sa fundond sin la sontga scrittira sco Huldrych Zwingli propagava a Turitg. Gallicius sperda, vegn bandegià e sto bandunar l'Engiadina, denton mo per in temps. La sentenzia sto vegnir revocada. Gallicius predegia vinavon a Lavin ed a Guarda. Sia maridaglia cun Uorschla Chiampel, la sora da Durich, procura per in stgandel ed el sto danovamain bandunar la val. El sa renda a Langwies, Scharons e Malans ensemen cun Durich Chiampel. 1536 translatescha Gallicius sco emprem il babnoss en rumantsch, ils diesch cumandaments e pauc pli tard ina part da la genesis. 1537 scriva Gallicius la disputaziun da Susch en linguatg rumantsch che daventa il punct da partenza decisiv per la refurma en l'Engiadina bassa. Davent dal 1539 sa chatta Gallicius a Cuira sco magister a la scola da Son Nicolai, ensemen cun ses parent Lemnius, e dapi l'onn 1550 sco plevon a Sontga Regula. Ensemen cun Comander elavura el la ""Confessio retica"" e l'""Urden sinodal"". Sco preditgant versà vegn el clamà l'onn 1554 per in curt temp a Zuoz, Madulain, La Punt-Chamues-ch, nua ch'el aveva cumenzà sco caplon 30 onns pli baud. Filip Gallicius è mort 1566 a Cuira en consequenza da la pestilenza. Gallicius ha patì e cumbattì ord persvasiun per la refurma ed è sta aschia ina persuna da clav per la refurma en l'Engiadina.




</doc>
<doc id="6506" url="https://rm.wikipedia.org/wiki?curid=6506" title="Il baroc en terra rumantscha">
Il baroc en terra rumantscha

Il temp baroc che dura tar nus circa dal 1600 fin al 1750, entschaiva cun ils scumbigls grischuns che correspundan a la Guerra da trent'onns en l'Europa (1618-48). Las relaziuns e tensiuns politicas èn influenzadas e dirigidas dals eveniments sin ils champs da guerra ed a las curts secularas ed ecclesiasticas. 
Famiglias aristocratas sco ils Plantas, Salis ed auters, pia l'uvestg da Cuira ed ils avats claustrals, fan valair lur influenza politica.

Il carstgaun baroc era attatgà a las bellas chaussas, als bains da quest mund. El giudeva tut il bel ed il bun ed aveva senn per fessas, perdunanzas e baterladas e per furmas pompusas. El sa participava a la cuminanza profana e religiusa (battens, perdunanzas e tschaivers, divertiments e festas). Sper il plaschair da viver datti dentant er ina gronda tema da la mort.

Ils sulets che scrivevan cudeschs da quel temp eran ils prers e plevons.

La part evangelica disponeva da plevons rumantschs per l'entir territori. La gronda part da quels vegniva da l'Engiadina bassa. Per la part catolica existeva ina mancanza da prers anc a l'entschatta dal 17avel tschientaner. L'emprim agid effectiv vegn dals paders chaputschins e pli tard dals benedictins. Els han gidà las plaivs durant lung temp. 

Il basegn da sa preschentar e da preschentar auters en l'art n'ha betg mo stimulà l'art tar baselgias, vuts, altars, maletgs e paramenta sacrala, mabain era promovì represchentaziuns dramaticas, passiuns, dretgiras nauschas e sauts dals morts. Il baroc ha stgaffì uschia ina ritga vita culturala.



</doc>
<doc id="6507" url="https://rm.wikipedia.org/wiki?curid=6507" title="Mattli Conrad">
Mattli Conrad

Ser Mattli Conrad (* 1745; † 1832) ha viviu ad Andeer ed era plevon, linguist ed illuminist. El ha scret cudeschs da scola romontscha, mo era cudischs da canzuns spiritualas.


En siu cudisch "Novas canzuns spiritualas" indicava el en la prefaziun al "amigeivel lectur" sias quatter Obligaziuns:

Tals tuns patriotics cumparan per l'emprima giada e quai gist en in cudesch da devoziun da baselgia. Mattli Conrad indichescha sco impuls sper la motivaziun dada d'in um da la politica, numnadamein il chaulia u Landrechter Daniel de Capaul da Flem, l'"agien Jnstinct" ed ina scrittira da la "ludeivla Societad Oeconomica" en sia gasetta "Der Sammler" davart la meglieraziun da las scolasa en Grischun. Questa societad proponeva da scolar il pur ed il peivel entir per aulzar il bainstar economic dal Grischun. Ils "patriots" surprendan questas ideas.

Mattli Conrad steva damaneivel a la partida dils "patriots" che s'orientavan vers la Frontscha cun sias ideas da l'illuminissem. Che Mattli Conrad beneventescha questas ideas ed er las ideas da J.J. Rousseau, mussa sia introducziun adina puspè. Per exempel en l'obligaziun per la quità d'in bainstar general.

Questa tenuta è probabel er il motiv che Mattli Conrad è vegnius deportà il 1799 dals Austriacs a Puntina e Graz, cun auters "patriots", tranter auters pader Placi a Spescha.



</doc>
<doc id="6508" url="https://rm.wikipedia.org/wiki?curid=6508" title="Durich Chiampell">
Durich Chiampell

Durich Chiampell (* 1510 a Susch, † ca. 1582 a Tschlin) è stà in preditgant e reformatur rumantsch.

El è suondà a Filip Gallicius, ses magister ed exempel. Maridà L' onn 1536 è Durich sa rendi senza la consorta a Malans tar Gallicius e da là a Basilea.

Durich Chiampel persequitescha vivamain la discussiun rumantscha, fatga sut il presidi da dr. Johannes Planta ed en preschientscha da Gian Travers.

Da 1548-1550 è Chiampel plevon en Partenz, a Claustra.

1566 mora sia consorta, dunna Seraina, sco era ses bab Chiaspar. Ed a Cuira mora Gallicius e sia famiglia vid la pestilenza.
Autur dal 'cudesch da Psalms (1562) in dals emprims cudeschs stampads rumantschs. Cun questa ovra metta Chiampell il fundament da la lingua da scrittira valladra.
Dasperas ha Chiampell translatà divers dramas cun cuntegns biblics ch'èn vegnids preschentads cun success en l'Engiadina Bassa. 

Ovra Ün Cudesch da Psalms (1562).




</doc>
<doc id="6510" url="https://rm.wikipedia.org/wiki?curid=6510" title="Flurin Darms">
Flurin Darms

El ei naschius ils 13 da november 1918 a Flond. A Turitg ha el studegiau teologia refurmada. Igl onn 1945 era el daventaus plevon dalla sinoda retica. Duront 20 onns era el redactur dil "calender da mintga di". El ha scret differentas ovras.

Gion Paul e Mengina eran si cuolm avon tegia per parter las lavazzas dil fein. Lavazzas detti in bi tgietschen ella carn piertg, scheva la mumma. La primavera cura ch'els han maridau, era bunamein l'entir vitg envidaus a quella fiasta. Ei han maridau en moda da pli bauld. Il suentermiezdi ha ei dau in grond past e la sera in bal cun musica per giuven e vegl. Mengina era plein ventira e deletg.Suenter las nozzas ein els i a habitar ella habitaziun nova. Mengina spitgava vess sil temps en dus, per saver guder la carezia. Suenter in temps ha ella stuiu cumbatter cun las larmas, perquei che Gion Paul fageva buca stem dad ella e pareva dad haver in problem. Ella fageva tut per ch'ei vegni meglier. Gion Paul denton refusava mintga pusseivladad da discuorer cun sia dunna. El ha adina puspei observau igl uaul. Cura ch'in camutsch era cumparius ha el schau encrescher per la libertad. Mengina ha observau quei ed ha vuliu plidentar el, sin quei ei Gion Paul fugius en tegia. Mengina ha realisau ch'ella ha fatg in sbagl. Ella havess buc astgau schar empermetter el da buca ir a catscha, che fuva sia gronda passiun. Ella ha sepertgisau ed els han s'embratschau in l'auter. Gion Paul fuva puspei libers ed ha saviu ir a catscha. El ha saviu perdunar a sia dunna.



</doc>
<doc id="6511" url="https://rm.wikipedia.org/wiki?curid=6511" title="Liricas Analas">
Liricas Analas

Las Liricas Analas èn ina furmaziun da hip-hop rumantscha. A la gruppa faschevan u fan part: ils MCs Roman Flepp alias MC Flepp, Johannes Just alias MC Jusht, Renzo Hendry alias MC Orange, Adrian Candinas alias Spoon (betg pli sco MC), Pius Venzin alias pddp (enfin 2007) ed ils DJs Gion Soliva alias Gionson e David Suivez alias DJ Suivez (pli baud: Suit). Cun excepziun da DJ Suivez derivan tut ils commembers da las Liricas Analas da la Cadi (Tujetsch, Mustér, Sumvitg e Breil). La gruppa ch’è vegnida enconuschenta en tut la Svizra ha enfin uss publitgà tschintg albums: "Analogia" (2004), "AnalFaBad" (2006), "Analectrica" (2009), "Analium" (2012) e "Banalitad" (2016). L’onn 2010 èn las Liricas Analas stadas nominadas per il "Swiss Music Award" sco megliers newcomers.

Davart l’entschatta da l’emprima furmaziun da rap rumantscha dattan las Liricas Analas scleriment sin lur pagina d’internet: «L’istorgia da las Liricas Analas cumenza insacura la primavaira dal 1999 cur che dus giuvenots sursilvans èn s’entupads ed han resentì il gust da translatar en rap lur passiun per la cultura da hip-hop. Uschia è naschì l’emprim rapsong rumantsch ‹il tren da Sedrun›. A partir da qua èsi stà cler ch’i dat anc speranza per la cultura da giuvenils rumantscha e che quella n’ha betg basegn da pseudoprojects subvenziunads dal stadi per restar en vita. La muribunda dueva sortir sc’in Fenix or da la tschendra e dar in detg pe en il tgil a la Rumantschia – en furma da las Liricas Analas. Ma avant ch’igl è stà uschè lunsch duevan ils dus giuvens survegnir cumpagnia da trais ulteriurs conspirads. Uschia è naschida la furmaziun cun ils tschintg MCs da lezs dis, numnadamain Orange, Spoon, pddp, Just e Flepp. Suenter emprimas difficultads da chattar DJs ha in indigen ch’era emigrà antruras en Engalterra (Gionson) chattà per fortuna la via enavos a chasa e vi dals MK2 da las Liricas Analas. In segund (Suit) dueva anc suandar; sia motivaziun da s’unir cun la truppa resta enfin oz in misteri (el deriva numnadamain da Turitg). En mintga cas furman Gionson e Suit dapi lura l’artigliaria ritmica da las Liricas Analas. Ils 27 da december 2001 han ils giuvens dà a Dieni en la disco R5 lur emprim concert. Il resultat è stà ina sairada reussida, pachetada plaina cun rap. Ed uschia ha l’istorgia prendì ses curs.»

Titels: 1. "Entro Intro"; 2. "Da Bass"; 3. "Semiserar"; 4. "Lungatg"; 5. "Toxicoman"; 6. "Ina schanza" (feat. Fogel); 7. "Dai a mi dapli"; 8. "Denterentro"; 9. "Nuot va pli"; 10. "Mument"; 11. "Refrestgs" (DJ-Skit); 12. "Ruaus"; 13. "Stgiradetgna" (feat. Katia); 14. "Stun mal"; 15. "L’intervesta"; 16. "Pumpa"; 17. "Cordial Beinvegni" (feat. Gimma e Milchmaa); 18. "O el mund"; 19. "I è sco quai tgi è"; 20. "Naventro Outro".

L’onn 2004 han las Liricas Analas publitgà l’emprim disc cumpact da hip-hop rumantsch insumma. Quel sa numna "Analogia" ed è vegnì battegià ils 28 da favrer 2004 a Mustér. Suenter nundumbraivels concerts en Svizra sco er divers featurings ospitants sin albums esters (p.ex. Gimma, Amplified, Milchmaa, QRCT) è la nova creativitad alura culada en il segund album, cumparì l’onn 2006.

Titels: 1. "Entro"; 2. "I tonscha"; 3. "I erignèda"; 4. "Ils 7 nanins"; 5. "Siemis"; 6. "Sco ti"; 7. "Nearill"; 8. "s.u.n"; 9. "epilog"; 10. "Rapmaschina"; 11. "Mo plaun"; 12. "Va schon?"; 13. "Vesodu"; 14. "Ins savess scriver"; 15. "5viertel" (feat. Greis, Gimma, Ali, Cigi); 16. "Morala"; 17. "La fom"; 18. "Viva"; 19. "A casa"; 20. "Naventro".

L’onn 2006 han las Liricas Analas publitgà lur segund disc cumpact "AnalFaBad". Tar lur hit "Siemis" han els realisà per l’emprima giada in clip da video. Cun quest video han els gì grond success en ils Viva-Videocharts. En il decurs dals proxims dus onns han las Liricas Analas dà radund 60 concerts en Svizra, en l’Austria, en Germania ed en Tschechia. En il fratemp è Spoon sortì da la truppa sco MC, el resta dentant collià cun las Liricas Analas sco producent ensemen cun Suit che sa numna uss Suivez. Er MC Flepp è ì in temp atgnas vias. L’onn 2008 ha el realisà in album cun il num "Tuns e Margaritas"; suenter è el dentant returnà tar las Liricas Analas. Bandunà dal tuttafatg las Liricas Analas ha Pius Venzin (pddp) l’onn 2007. Il fanadur 2009 ha el preschentà sut il num PDDP l’album "Per la regiun" cun diesch tracks ch’el ha sez fatg.

Titels: 1. "Project Da Prioritad"; 2. "Pren"; 3. "Part 1"; 4. "Miu de"; 5. "Last night"; 6. "Futur"; 7. "Back Cun Slang"; 8. "Part 2"; 9. "Saulta"; 10. "Affon en mei"; 11. "L’emprema ga"; 12. "Hop La Hop"; 13. "Inka"; 14. "Barlot"; 15. "Part 3"; 16. "Tugn"; 17. "Discorap"; 18. "Seven"; 19. "Rush".

Ils 6 da mars 2009 han las Liricas Analas preschentà lur terz album, "Analectrica". En cumparegliaziun cun il hip-hop tradiziunal dals emprims dus albums è quest’ovra influenzada pli ferm da beats electrics, da funk e da rock. L’album "Analectrica" ha cuntanschì plaz 13 entaifer la parada da hits svizra. Tar la single "Back cun Slang" han las Liricas Analas danovamain realisà in videoclip. Igl èn puspè suandads numerus concerts en Svizra ed a l’exteriur.

L’onn 2010 èn las Liricas Analas stadas nominadas per il "Swiss Music Award" sco megliers newcomers. En in artitgel cumparì en quest connex enumerescha il criticher da musica Benedetto Vigne tratgs tipics da las Liricas Analas. Co fissi – uschia sa dumonda Vigne – d’analisar pli profund «il svilup che la gruppa ha fatg dapi l’‹Analogia›, ses emprim album? Sia preferientscha per tuns festivs, classicistics? In’atgnadad sursilvana magari schizunt? E lura quel bel regl da suttastritgar ils singuls dialects, il tuatschin, il ‹broilissem›, bunamain sco ina pugnada cunter il dictat dals idioms sacrosancts, navaira? U fa tut quai gia part da l’autoinscenaziun, da la glorificaziun da sasez, quel element tipic da la cultura hip-hop? Insumma, tge dir da la celebraziun, che surpassa tar ellas cleramain ils tuns critics, las fridas cunter il temp engurd, cunter ils solits tugnaders? Per exempel, sin l’ultima ovra ‹Analectrica›: Celebrar il di sulegliv e la rescuverta da l’uffant en sasez. Celebrar il saut sdeliberà e l’aventura erotica. La tensiun da l’emprima giada ed il barlot da la davosa runda. Propi in’autra melodia ‹da cumpignia›, purtada da chants alleghers, stimulants. Da rimas glimadas e rittems rullants. Co fani tut quai? E co van tut quellas varts positivas, suleglivas a prà cun las tscheras sombras? E datti magari schizunt er vairas deblezzas en l’imperi dals sis rappunzs sursilvans? Ina massuna dad examinar ed intercurir.»

Titels: 1. "Ei va"; 2. "In en dus"; 3. "Mise en place" (Skit); 4. "Analdente"; 5. "SummerSunna" (feat. Kutti MC); 6. "Disco Sissis"; 7. "Poster"; 8. "Legria" (feat. Stress); 9. "Moviment" (feat. Flurin Caduff); 10. "Paucas"; 11. "Time out"; 12. "Acta non verba"; 13. "Mira"; 14. "Padam" (feat. PDDP); 15. "Candeila".

Il quart album da studio, "Analium", è cumparì il zercladur 2012. «Plirs dals 15 tocs sa basan sin secs grooves electronics, confermond quella tempra da funk e disco che las Liricas avevan gia prendì en mira sin lur penultim’ovra. La musica daventa tras quai pli poppiga, ils raps curran fluidamain ed ils refrains survegnan in tef da slogan.»

Titels: 1. "La clav"; 2. "Dar il maun"; 3. "Libers"; 4. "Sincers"; 5. "I ei bien"; 6. "Bumba"; 7. "Steilas"; 8. "Giuaden"; 9. "Vanitas"; 10. "Midadas – stai lucs!"; 11. "Ei ha num"; 12. "Cazzola cotschna"; 13. "Ier ed oz".


Sper concerts en Surselva, a Cuira ed en autras parts dal chantun (clubs ed openairs) han las Liricas Analas concertà en l’entira Svizra, en l’Austria, en Germania ed en la Tschechia. Tar ils higlights tutgan ils concerts en rom da l’Expo.02 a Bienna, divers concerts a Turitg (Moods, Rote Fabrik, X-Tra, Kaufleuten) ed en autras citads svizras (Berna, Lucerna, Basilea, Losanna). En pli differents openairs (tranter auter Lumnezia, Bad Ragaz, Son Gagl e Frauenfeld) e concerts a Puntina, Salzburg, Vienna, Berlin e Prag.



</doc>
<doc id="6513" url="https://rm.wikipedia.org/wiki?curid=6513" title="Göri Klainguti">
Göri Klainguti

Göri Klainguti (* 1. d'avust 1945 a Puntraschigna) è in scriptur rumantsch che scriva texts en puter.

Suenter che Klainguti ha absolvà la scola media a Samedan ed Aschera è el ì a Turitg ed ha fatg la patenta da magister secundar. 
Plinavant ha el dà scola secundara a Samedan, fatg il pictur e pastur a Tschlin.

El sa descriva sco pictur, pur, magister e scriptur. 

Il protagonist n'è betg in bun giugadur da fussballino, el è miserabel. Dentant datti er buns giugadurs! Dals indigens èn quai Andreja, che ha in tschert nivel ed er Paulin, ma lez na gioga betg pli. Tschels indigens èn sil nivel dal protagonist. Kurt è er uschè in. I para che ils Svizzers n'èn betg fatgs per il fussballino. Ribi, in Jugoslav, ed il Portugais èn giugadurs fitg buns. I vegn ad in gieu. Il Portugais gioga cun Kurt e Ribi gioga cul protagonist. Damai che Ribi è svelt e fa ina massa goals, gudognan els 9:2 cunter ils auters.

Ribi raquinta pertge ch'el è uschè bun. Cura ch'el lavurava a San Murezzan, aveva el trenà e trenà per gudagnar cunter in Talian che n'aveva anc mai pers in gieu. Suenter la victoria da Ribi cunter quest Talian na han ins mai pli vis el.

Ils Svizzers èn buns patruns, ma per il fussballino èn quai autras naziuns. Po dar che ins gudogna ina giada cunter ils Tamils?



</doc>
<doc id="6516" url="https://rm.wikipedia.org/wiki?curid=6516" title="Roc Poltera">
Roc Poltera

Roc Poltera è naschì l'onn 1925 a Mulegns. El ha frequentà il seminari da scolasts a Cuira ed ha suenter instruì a Mompé-Medel, Mulegns e Lüchsingen SG. 

Divers raquints en periodics surmirans.

Ils davos dis hai dà blera naiv en il vitg. Quella chargia da naiv ha infectà la glieud dal vitg cun letargia. Merlo, in puranchelet, na po dentant betg avair quella lungurella. El ha ina nauscha idea co ch'el savess rumper la pasch tranter ses dus frars Andreia e Gion. Merlot sa vestgescha e sa schluita ord chasa. El va tar il clavà che appartegna a ses dus frars. En il clavà prenda el fain e sterna quel perquai enturn. Suenter turna el a chasa. L`auter di na sa el puspè betg simplamain seser a chasa e va vers la plazza communala. El entaupa Luisa e quella al raquinta, ch`ella haja udì co che ses dus frars sa sajan scagnads. Merlo sa exact ch`els han gì ina dispita perquai che Gion patratga che Andreia haja fatg quai cul fain. El è dentant cuntent cun sia lumparia e va vinavant. Davant sia chasa sa senta el dentant in zic curius, ha el nauscha conscienza...?



</doc>
<doc id="6517" url="https://rm.wikipedia.org/wiki?curid=6517" title="Jon Semadeni">
Jon Semadeni

Jon Semadeni è naschì l'onn 1910 a Vnà. El ha frequentà il seminari da scolasts a Cuira ed ha alura studegià litteratura tudestga ed istorgia en diversas citads.

A Ziràn, Andeer ed a Scuol ha Jon Semadeni instruì a las scolas secundaras. Dapi l'onn 1960 ha el medemamain instruì a la scola media a Samedan ed al gimnasi a Zuoz. Jon Semadeni è stà activ en la partiziun da teater. Plinavant ha el scrit texts dramatics e prosa. Dus enconuschents texts da prosa en La jürada ed Il giat cotschen.


Quest text da 1980/1981 tracta d'in astronaut che è sgulads sin la glina. El raquinta da quai ch'el vesa, e vi da tge ch'el pensa durant ses viadi extraordinari.
Sco emprim descriva el co el sa dasda e fa ils emprims pass el sablun sin la glina.
El sa regorda vi da ses temps da mattatsch, cura ch'el giugava cun artg e paliet. Lura prenda el cun ina sonda sablun dal terren, fertant che milliuns persunas suondan sia lavur cun meds electronics. Ses patratgs cuntinueschan. El vesa guauds, cuntradas ed animals.
Era s'imaginescha el dad esser en la Africa. El pensa vi da liuns, gnus ed anc bler auters animals. Tuttenina survegn el puspè in cumond dil terren, che dasda el or da ses patratgs.
El sa concentrescha puspè sin sia lavur.
"In pitschen pass ch'in astronaut fa sin terren ester è in grond pass per la umanitad," sche quai è bain era uschia en quai raquint?




</doc>
<doc id="6518" url="https://rm.wikipedia.org/wiki?curid=6518" title="Svagliarins">
Svagliarins

Svagliarins è in text da Cla Biert. 

Il text cumpiglia ina persuna (raquintader) che ha mirveglias cun set ureglias. Satgs e stgaffas e tut vul ella exnum avrir per vesair tge che sa chatta endadens. La pli gronda mirveglia però, ha ella tar ils svegliarins. Atgnamain saigien quai insumma betg svegliarins mabain chaus cun egls ed ureglias e schizunt pitgnas chommas. Vitiers saigien quels chaus aunc vivs cun lur clic-clic infinit. In bel di ha quai dentant prendì sia fin. La marviglia è daventada memia gronda ed il bel svegliarin è 'mort'. El è vegnì scurlattà e pitgà fin che las ureglias eran dadas davent e fin che el veva nagins egls pli. Lura ha ella mintga giada survegnì schlops da ses bab. Mo la mirveglia è stà pli gronda che la tema dal chastitg. Sch'i deva ina giada nagut pli da rumper, pitgav'ella la sava da la porta ni è sta simplamain qua per guardar en il lontan, fin che ella è daventada igl object da pitgar, fin che ella sezza è stà en il crap.



</doc>
<doc id="6519" url="https://rm.wikipedia.org/wiki?curid=6519" title="Margarita Gangale-Uffer">
Margarita Gangale-Uffer

Margarita Gangale-Uffer (* 22 d schaner 1921 a Sogn Gagl; † 26 da fanadur 2010 a Muralto) è naschida a Sogn Gagl en ina famiglia d'auturs rumantschs. Ella ha frequentà la Scola mercantila a Sogn Gagl ed absolvà il "Séminaire de français" a Genevra. Plinavant è ella separticipà al curs da cultura rumantscha tier G. Gangale ed al curs d'englais a Cambrigde e da talian en l'Italia.




</doc>
<doc id="6520" url="https://rm.wikipedia.org/wiki?curid=6520" title="La maschina da screiver">
La maschina da screiver

La maschina da screiver è in'ovra da Gion Peder Thöni

La istorgia tractà din scrivent che na aveva betg ina maschina da scriver. Pir cun 60 onns ha el survegnì ina maschina da scriver. Sia dunna Maria ha gì l'idea da cumprar ina tala maschina ad el sen ses natalizi. Ella era da la idea che en dretg scrivent drova ina maschina da scriver. Da ses natalizi a il scrivent Tieni alura survegnì da sia dunna la maschina che ella aveva zuppà en cuschina. Dentant na aveva el insuma betg plaschair ed ha ditg che quai saja fiers raps ord fanestra. Enstagl in bi di da natalizi han els dispità l'entir di.

L'auter di ha Maria decidì da screiver cun la maschina ed ha alura mussà a Tieni co scriver. Sil suenter e Maria ida ora en cuschina e cura ch'ella e turnada era Tieni vida scriver cun la maschina da scriver. El haveva scret: "Chara Maria, perduna!".

Pir suenter che Tieni aveva scret tut ses texts cun maschina è el vegnì renumnà.



</doc>
<doc id="6521" url="https://rm.wikipedia.org/wiki?curid=6521" title="Victor Stupan">
Victor Stupan

Victor Stupan (* 31 da schner 1907 a Sent, † 24 da favrer 2002 a Cuoira) es stat scriptur e poet rumantsch. 

Victor Stupan es nat als 31 da schner da l'on 1907. A Sent è'l creschü sü sco ottavel uffant d'üna famiglia paurila. Davo ch'el vaiva frequentà a Sent la scoula primara e secundara è'l i ad Aschera. Là ha'l visità la scoula evangelica ed es dvantà magister primar. Davo avair fat il diplom es el stat magister in üna scoula privata a Malögia.
Davo ün temp s'ha'l decis da far il licenziat da magister secundar. El ha stübgià a Turitg, Paris e Grenoble. Sco magister secundar instruischaiva'l a las scoulas da Puntraschigna e Landquart.
Ils ultims ons da sia vita professiunala ha Victor Stupan instrui al progimnasi a la scoula chantunala da Cuoira.
Fin sia mort es Victor Stupan stat fidel a la chapitala dal Grischun. Cur cha sia duonna, cun la quala el ha gnü duos uffants, es morta ha'l decis da passantar seis ultims ons illa chasa da vegls Kantengut, ingio ch'el es mort in l'età da 94 ons.

Victor Stupan es adüna stat ün hom fich curtais. El salüdaiva adüna amiaivelmaing la glieud e pigliaiva adüna serius ils uffants. El ha passantà la vita cun umur ed ha adüna gnü l'abilità da savair rier da sai svess.
Tras sia gronda attenziun ha Victor Stupan giodà bler respet da seis conumans. Dürant sias lecziuns da scoula dominaiva disciplina ed uorden. In quist connex nu d'eira el pront da far cumpromiss.

Victor Stupan d'eira eir ün hom chi avaiva jent cumpagnia ed el savaiva s'integrar fich bain. Dürant seis stüdis ha el gnü fich blers amis. A Turich ha'l lura eir imprais a cugnuoscher sia duonna, Mineli Schwarz.

Victor Stupan avaiva ün pensar fich progressiv. Quai forsa eir perquai ch'el es stat per l'intera Svizra intuorn e na adüna be in seis cumün natal.

Jent faiva el eir festas e chantaiva e sunaiva. Seis instrumaint predilet d'eira il gïun, ed insembel cun Casper ed oters amis sunaiva el jent musica populara.

Vers la fin da sia vita deploraiva Victor Stupan minchatant ch'el nun haja plü blers amis o amias. El es gnü fich vegl e blers da seis amis sun morts avant sco el. Perfin a Sent, ingio cha Victor Stupan giaiva regularmaing in visita avaiva el planet pers il contact cun glieud. Ch'el gniva istess amo a far la visita muossa sia gronda affecziun cun il cumün da Sent. Quai as bada eir sch'is lea differentas ouvras dad el.

Victor Stupan ha adüna badà chi chi sun seis drets amis ed ha cul temp imprais da nöglia tour massa a cour criticas noschas, per exaimpel be our da motivs da schigliusia. Uschè ha el per exaimpel respus sün üna critica fich pesanta dal magister Planta, sur da seis cudesch "Il Sonch Flurin", cun ils pleds:

Ün hom critic es Victor Stupan eir stat fin la fin da sia vita. El es adüna stat bain informà che chi gira e passa il muond ed ouravant tuot in la litteratura. Cur ch'el vaiva finì da dar scoula ha el tut plü bler temp per la politica. El es entrà in la partida sociala dal chantun Grischun. Regularmaing ha el scrit eir in seis vegls ons columnas in la gazetta Südostschweiz. A la fin da sia vita vaiva Victor Stupan jent seis pos ed es però mort cun esser cuntaint da sia vita.

Scrit ha Victor Stupan pustüt cur ch'el d'eira ün pa plü attempà. Finalmaing avaiva el uossa avuonda temp per scriver. Il cudesch cun nom "Cla il Pitschen" ha'l però edi fingià l'on 1936. Seis seguond cudesch cun il titel "La chanzun persa" es cumparü pür l'on 1954. Seis prossem cudesch es stat "Il Gobin ed otras parablas" (1957). Quistas prümas ouvras da Victor Stupan sun tuottas scrittas in fuorma da prosa. L'on 1971 ha el experimentà ün nouv pass stilistic ed ha edi per la prüma jada ün cudesch da poesias cul nom "Nüvlas". In quistas poesias scrivet Victor Stupan bler sur da temas tipics per la rumantschia, sur da la cuntrada, da las stagiuns, dal tschêl e da l'univers. Davo quist cudesch da poesia as dedichescha Victor Stupan plütost a raquints plü cuortas, specialmaing davart sia infanzia. Sco per exaimpel ils cudeschs "La Lavera" (1974) e "Terms" (1982). Quists duos cudeschs sun da gronda importanza per l'ouvra da Victor Stupan. Perquai cha sias istorgiettas sun in tuots duos cudeschs vaira cuortas as poja dir ch'el ha scrit plütost raquints impè da raquints. Sco üsità pro raquints quinta Victor our da sia aigna vita, quietamaing e cun blers commentars. El descriva mumaints da plü bod e situaziuns umanas. Sia lingua es vaira simpla e leva d'incleger.
Ün'ouvra excepziunala es il cudesch "Il Sonch Flurin" (1976) chi'd es scrit in fuorma da roman. Il cudesch tratta cumbats da quels da Ramosch cunter quels da Damal.

Da l'on 1983 ha el darcheu scrit ün cudesch da poesias, cun il nom "Funtanas". In quist cudesch as bada ch'el stà uossa fingià blers ons a Cuoira. El scriva davart temas plü universals ed eir davart l'amur.

Ultra da quists cudeschs ha el eir amo scrit diversas ouvras dramaticas. Exaimpels sun "Divorzi", per il radio DRS, "Eulalia m'ha guardà cun ögliada bunatscha e prusa" per la CRR ed aint in ün'antologia il toc "Il bastun", seguond ün'istorgia da K. H. Wagner.
Da nomnar es amo la monografia dal cumün da Sent, per la quala l'autur ha fat bleras retscherchas.

Ils blers da seis cudeschs ha Victor Stupan pudü edir illa Chasa Paterna.

In il cuort raquint "Meis liun" es l'autoironia da Victor Stupan omnipreschainta. El piglia distanza da si'aigna persuna, ch'el d'eira plü bod. Uschea po el raquintar e valütar in moda fich objectiva. 

Il disegn dad ir a sella sül chan para fich lustig e fantastic. El nun es forsa dal tuot realistic.

A la fin dal raquint nu tschüffa il pitschen Vic üna chapitlada, sco quai ch'el avaiva gnü tema. Seis genituors sun fich buntadaivels. Cun quist messadi voul l'autur dir, ch'ils uffants badan minchatant eir svessa, sch'els han fat alch fos. Lura nu faja dabsögn da dar amo üna chapitlada suraint o dafatta da dar schleffuns.

Cha la nona es fich versada ed ha dafatta cugnuoschentschas illa mitologia greca es per mai ün detagl amo important. Victor Stupan voul dir cun quai cha eir las duonnas avaivan da quel temp il dabsögn da s'occupar cun ouvras plü spiertalas. Eir ellas füssan stattas ablas - sco quai cha tscherts pacs homens han gnü l'occasiun - d'as far valair in secturs intellectuals chi nun han da far culla pauraria o culla chasada. Ma las fuormas da la società nu permettaivan quai ad ellas.

Victor Stupan sto avair gnü üna buna memoria. El as regorda nempe fich bain da tuot sias fantasias infantilas. 

Plünavant sto el esser stat ün hom fich spiertus. Quai muossa sia profuonda savüda davart la litteratura mundiala. Sias istorgias cuortas sun nempe fich actualas. El avaiva ün orizont fich vast, e quai nu d'eira per da quel temp üna normalità in l'Engiadina.

L'istorgia "Mez per ün" vegn raquintada or da la vista da l'emprima persuna. L'istorgia tracta d'ina gruppa da mats, denter els è era il protagonist.

Igl è ina bella dumegia d'avust. Ils mats van a palandrond enturn, enfin ch'els arrivan tuttenina tar in er da ravas. Els na san natiralmain betg desister da trair ora las ravas ord da la terra e mangian entginas e zuppan tschellas davos chaglias sur via. Per quellas levan els vegnir l'auter avantmezdi e las mangiar sin via ad alp.

Cura ch'els arrivan dentant l'auter di el medem lieu, è la matta Tina gia là e ruaussa en l'umbriva da las chaglias. Cura ch'ils mats s'avischinan, damonda la matta, sch'els hajan zuppà las ravas. Vinavant ha ella ditg, ch'ella giaja e dia al cussegl da scola, tge ch'els hajan fatg. Sinaquai han ils mats rugà la matta Tina da betg dir vinavant, els fetschien tut, per ch'ella tegnia la buca.

Alla fin vegnan ils mats e la matta perina, cun parter si las ravas, mez per in. Mez per la matta, e mez per ils mats.



</doc>
<doc id="6522" url="https://rm.wikipedia.org/wiki?curid=6522" title="Jacques Guidon">
Jacques Guidon

Jacques Guidon (* 22 da fanadur 1931 a Zernez) è in scriptur rumantsch. 

Guidon è creschì si sco figl da purs ed ha frequentà il seminari da magisters a Cuira. Silsuenter ha el dà scola a la scola primara a Versomi. Pli tard ha el studegià a Turitg, Paris e Perugia, uschia ch'el obtegn la patenta sco magister secundar. El instruscha scola secundara a Puntraschigna, Zuoz e Zernez enfin l'onn 1984. L'onn 1984 daventa el collacuratura da la Lia Rumantscha e da l'Uniun dals Grischs. Oz e Jacques Guidon pictur, caricaturist, reschissur, redactur, editur dal Chardun e scriptur. 


Il text "Guardia da not" da Jacques Guidon tracta dal grenadier Gian Gudolf e sia spusa, che aveva tarmess ina brev a siu mariu ainten il champ militaric durant la guerra.

En quella brev raquinta ella oravontut da sia lavur en in ospital per schuldada blessada. Ella descriva la situaziun, ils mals da lur pazients e co ella vegn a frida cun quai.

Mintgatant auda ella schizunt da siu mariu. Biars schuldads raquintan dals eveniments el champ militaric e dalla relaziun cun Gian Gudolf.

La spusa raquinta dentant er, ch'ella hagi liung taimp suenter Gian Gudolf. Il pli gugent vuless ella esser ensiammen cun el.
Ei dat en quai text paucas informaziuns davart Gian Gudolf. El é scrits oravontut ord la vista da sia spusa.



</doc>
<doc id="6523" url="https://rm.wikipedia.org/wiki?curid=6523" title="Mond nunvasevel">
Mond nunvasevel

Il Mond nunvasevel è text da Margarita Gangale-Uffer.

Pli baud vasev jau a passar chavals e charrotschas cun signurs e damas da tuttas sorts biestga, il diavel ed anghels sur la spunda da mes letg. 

Anc uss, en quistas notgs sainza stancladad enquerel jau las figuras sur mes letg, mo jau ves nagut auter che stgirezza. Sche ella envida la glisch ves ella mo il spievel, il crucifix e tut l'urden che sa chattan en chombra. Ord quist spievel guarda ella, mo magari er in'autra, la quala che vesa las figuras la notg. 

Quala che vesa co il sang cura da las spinas da Niesegner.

Mintga saira enquera ella las figuras en il stgir. In nunvasevel mond.



</doc>
<doc id="6524" url="https://rm.wikipedia.org/wiki?curid=6524" title="Jon Nuotclà">
Jon Nuotclà

Jon Nuotclà (* 15 da schaner 1934 a Favugn) è in scriptur vallader e tudestg.

Nuotclà è creschì si a Ftan. El ha fatg l'emprim il seminari da scolast primar e pli tard quel da scolast secundar fil 2. El cuntinuescha insaquants onns da dar scola cun studis da biologia e promova cun ina dissertaziun a Turitg. Dal 1970 vegn el eligì sco biolog a la scola chantunala a Cuira. Jon Nuotclà ha cumenzà a publitgar belletristica relativamain tard (1981).


Els sa chattan en ina sala stgira. Mo davant sur tribuna glischa ina lampa turbla. In um s'approximescha a la tribuna e sa posta davant ina chavazza dad in bison che penda vid la paraid. Ses moviments tradeschan sia curascha. El porta ina giacca cun londervi bindels davent da las spatlas enfin tar las chanvellas. Ses chavels nairs sumeglian a la coma dad in chavagl. En ils chavels porta el ina penna. El ha ina vusch sonora che fa tremblar il pèz da tut ils auditurs. El discurra cun ina tala emoziun da las dischillusiuns e da las disperaziuns. Ses gests èn ina giada nars lura puspè trists e dumandonds per almosnas. El guarda en il publicum ed ha il sentiment che tut il sang en lur avainas na cula betg pli. El, che vul defender il possess da ses tats, che vul pasch e na vul nagina guerra. El guarda cun ina fatscha dira sco taglià ord lenn. Sia vusch vegn pli aulta e siu pèz s'auza e sa sbassa pli e pli fitg. Tschient fatschas guardan sin el cun mimica fraida. El stira ord ses chavels la penna e bitta ella sin sia giacca ch'el ha tratg sin palantschieu. En la sala datti en ina giada glisch. Sin la sutga davant el sesa in um vegl. Sia penna è sfranzlada, la fatscha mussa fastizs dad ina vita dira. El è sulet en sala, tut ils auters plazs èn vids e surtratgs cun valì.




</doc>
<doc id="6526" url="https://rm.wikipedia.org/wiki?curid=6526" title="Tista Murk">
Tista Murk

Jon Battista «Tista» Murk (* 15 d'avrigl 1915 a Müstair; † 18 d'avust 1992 a Trun) è stà in scriptur svizzer da lingua rumantscha.

Tista Murk è naschì sco 15avel uffant ils 15 d'avrigl 1915 a Müstair. El ha frequentà il gimnasi a Mustèr ed a Sarnen. Suenter avair studegià a Friburg, Berna e Paris, lavura el sco bibliotecari a Cuira, silsuenter sco piunier per il radio e la televisiun rumantscha. Avant sia pensiun daventa el anc directur da la biblioteca populara svizra. Tista Murk è mort ils 18 d'avust 1992 a Trun.

La pli renumada ovra senumna "Bap e figl" dal onn 1984, plinavon ha el scrit differents texts da dramatica, prosa e lirica.

Il text sa tracta da Jon Barcli che ha fatg la patenta da chatscha cumbain che quella ha dà in brav scarp en sia bursa ch'el tgira e pertgita sco nagut auter sin quest mund. Per stizzar si'anguscha da vegnir a la curta e da betg savair sittar il buc ch'el aveva gia observà dapi in temp, è el ì insaquants dis avant l'avertura da la chatsch'auta en il guaud cun sia buis. Ladinamain ha el anflà la preda e suenter in curt tun, croda quella per terra.

La saira tard pren il chatschadur sia chargia si dies e serenda encunter chasa. Sur la punt auta sto Jon Barcli far in paus e baiver in sitg. Paucs tschient pass sper la punt chatta el il guardiachatscha cun ses chaun. En sia situaziun desperada betta el sia preda sur la punt en la profunditad. Plein nauscha cunscienza mira el sin il survegliader e realisescha che quel è nagut auter ch'in spinatsch ch'el aveva gia vìs tantas giadas.




</doc>
<doc id="6527" url="https://rm.wikipedia.org/wiki?curid=6527" title="Curo Mani">
Curo Mani

Curo Mani (* 13 da satember 1918 a Pignia; † 29 da satember 1997) e sto egn surmester a scriptur rumàntsch. El eara il poet prinzipal da la renaschientscha culturala an Schons.



En ina vischnanca en la Val Schons devi avant blers onns la mesemna saira il priedi da l'emna. 
Nagin scheva ora quai priedi, era sch'els eran fatschentads cun far fain. Magari vegnivan els era per far ina durmideta el frestg da la baselgia. Mo il Ser Dumeni, che fageva sez il pur, guardava che tuts stettien alerts.
El n'ha betg propi studegià ad ina scol'auta, mo el aveva era in bun egl per la biestga ed el era in dals emprims che ha mess tartuffels. Ils auters avevan nagin tschaffen da quai. Ina ha ina giada ditg che quai che creschi sut la terra vegni da quel cun la corna.

Ina mesemna è il Ser Dumeni ids encunter saira sut la vischnanca per segar e studegiar il priedi. El vesa ses bels tartuffels e patratga vid quels purs stinai che crain mo quei ch'els vesan, exact sco l'apostel Tumasch - il nuncartent. Quai fiss in'idea per il priedi. Tuttenina auda el ch'i tutga. El entschaiva a currer encunter la vischnanca ed i chala da tutgar, ed el è anc adina sin via. La dunonda spetga avant la porta cun la cassatga. Ser Dumeni trai en la cassatga. El è tut bletgs e sainza flad. El entra cun ses calzers da capaneghels, durant che la glieud chanta adina pli e pli da bass. In's udeva medemamain il cuzér. Lura va el sin la chanzla e tign ses priedi. El di ch'ei seigi qua daquels che craian be quai ch'els vesien, mo tuts sappien ch'el porti sut la cassatga il cuzér, e tuts che craian vidlunder. Suenter ses pleds è il priedi ids bain a fin e dapi lura leva la glieud tegnair il Ser Dumeni per adina tochen la sia mort. E sch'enzatgi dumandava suenter la istorgia dil cuzér schevan els: "Betg idea!"




</doc>
<doc id="6528" url="https://rm.wikipedia.org/wiki?curid=6528" title="Oscar Peer">
Oscar Peer

Oscar Peer (* 23 d'avrigl 1928 a Lavin en Engiadina Bassa; † 22 da december 2013 a Cuira) è stà in scriptur e filolog rumantsch.

Oscar Peer è naschì ils 23 d'avrigl a Lavin en ina famiglia da purs. Oscar entschaiva in emprendissadi e fa suenter il seminari da scolasts a Cuira. El dat scola primara a Tschierv e Favugn. Curt suenter studegia el rumanistica a Turitg e Paris e concluda cun la dissertaziun: "Der dichterische Ausdruck im Werke Gian Fontanas". Suenter elavura el per la Lia Rumantscha il "Dicziunari ladin-tudais-ch" e vegn elegius sco scolast da franzos e talian a Winterthur. 1970 turna el en il Grischun, al seminari da scolasts a Cuira. Sco ses frar Andri ha era Oscar scaffiu ovras litteraras per romontsch e per tudestg.


Oscar Peer turna anavos a Carolina, il lieu da sia giuventetgna. El raquinta davart sia uffanza. Tar mintga lieu a Carolina vegn ad el endament ina tscherta situaziun, ina tscherta savur e differentas ramurs. Vinavon raquinta el davart las visettas ch'els han gia a Carolina. El menziunescha era en tge relaziun ch'el è sta cun Segner. Il davos sto Oscar Peer constatà che nagut es pli sco ch'ei era ina giada.



</doc>
<doc id="6530" url="https://rm.wikipedia.org/wiki?curid=6530" title="La runa">
La runa

La runa è in'ovra da Cla Biert.

Il di ha entschiet baud la damaun allas tschintg. Il svegliarin stgalina. Plaunet sa dadesta e leva el. El va avant la fanestra e guarda encunter tschiel. Lez è cuvretgs. Taimp per ir a far fain, avant ch'ei cumenza a plover patratga el - in pur.

Semess sin via patratga e sa damonda el sche ella vegn. Cun ella n'è dentant betg la plievgia mabain Francesca manegiada. Francesca ei si'amur, ma ad el esi cler ch'ella n'è betg cuntanschibla.
El cumenza a far fain e svelt ha el gia ensemen bainquant. Anc inaga guarda el vers tschiel. Las nivlas en seratratgas, la plievgia na vegn betg pli - ma ella vegn. Dalunsch vesa el ella a vegnend, auda ella a salidond.

Cur ch'ella è pli manaivel curra ella encunter, metta finalmain la bratscha enturn culiez e dat bitschs ad el. Svelt dumanda ella - per franzos - sch'el charezzi ella. "Gie, gie", era sia risposta. Sinaquai rispunda ella ch'ella charezzi el fitg.

Cunquai ch'ella leva ir a chasa ed el finir da far fain ha ella gidà el da raschlar. Cura ch'els han fatg ina runa ha el cuvritg quella, sinaquai ch'ella damonda il motiv. El declara che quai tegn setg il fain da la plievgia.

Entras quella declaraziun ha ella dumandà schi saja chaud en là e sch'ins possi durmir lien. El raquinta ch'el ha era schon durmì en là e ch'i è chaud. Naturalmain vul ella era far quell'experientscha e suenter ditg ha el detg che quai mondi en urden.

Suenter la tschaina cuminaivla ha el cumenza a preparar lur suttetg. Cunquai che ella ha fraid en là sa ruschna el encunter ella per dar chaud. Duront l'entira notg en els ensemen, maun en maun. La damaun sa dadestan els cun buna luna. Ella cun bia euforia e plaschair. 

Maun en maun van els cul fain da la val giu.



</doc>
<doc id="6531" url="https://rm.wikipedia.org/wiki?curid=6531" title="Train da notg">
Train da notg

Ina prosa da Margarita Gangale-Uffer

Taratatata, tararara - adina medem fa ei el chau. Il cor fa adina medem.
Jau sun la suletta el vagun. Jau vegn da lunsch, lunscha naven. Na, jau na sun betg la suletta. Sper mai, dador la fanestra è anc zatgi che vegn adina suenter e guarda sin mai. Jau damond danunder che ella è. Nua che ella vondi. Ella vondi lunsch. Sche ella hagi fraid ni chaud. Sche ella hagi buc bien. Jau arv la fanestra ed ella è davent. Adina medem. È ella forsa zanua a clama. Mo jau audel nagut. ed jau vegn da lunsch davent. 

Jau na vi betg ir! 

Adina medem. Jau siar la fanestra ed ella è puspe sper mai e guarda trist sin mai sco sche e fuss stà nagut.



</doc>
<doc id="6533" url="https://rm.wikipedia.org/wiki?curid=6533" title="Clarens">
Clarens

Clarens è ina avantlieu da la citad da Montreux en il chantun Vad en Svizra. Il lieu sa chatta tranter La Tour-de-Peilz e Montreux a la riva dal Lai da Genevra. L'Île de Salagnon sa chatta a Clarens


</doc>
<doc id="6534" url="https://rm.wikipedia.org/wiki?curid=6534" title="Mobility CarSharing">
Mobility CarSharing

Mobility CarSharing è in’associaziun Svizra cun sedia a Lucerna. Ella posseda var 1850 autos en rodund 1000 lieus. L’associaziun “parta” ses autos cun ses commembers. Cun metter a disposiziun ils autos cunter pajament, pon ils utilisaders far diever dals autos en blers lieus da la Svizra senza avair in agen auto. Quai duai gidar a proteger l’ambient.
mobility.ch


</doc>
<doc id="6537" url="https://rm.wikipedia.org/wiki?curid=6537" title="Historias da Gion Barlac (sursilvan)">
Historias da Gion Barlac (sursilvan)

Las Historias da Gion Barlac ein in'ovra da Theo Candinas.

Tgei dat en egl?
La historia ha buca propi in'entschatta ed ina fin.
Tgei ch'ei tenor miu manegiar buca propi clar capeivel ei daco che l'ura fa igl entir temps "tictac". Jeu sai buca ordinar quei propi endretg el context.
Gion Barlac ei en gl'entira historia tut persuls, denton vegn el mai descrets pli exact.
Da quella historia san ins far ina massa patratgs, aschia ch'ei dat differentas variantas d'interpretaziun.

Co?
Il raquintader ei igl observatur, el sa buca dapli che Gion Barlac sez.
La historia vegn pli e pli interessanta sch'ins legia ella pliras gadas ed entscheiva a sedumandar tgei ch'igl autur manegia cun quellas las caussas descretas. En quella historia dat ei ina massa simbols abstracts e metafras che daventan fetg interessants sch'ins interpretescha quellas pli exact. Las metafras descrivan ils problems da Gion Barlac. La glisch ei in simbol per la speronza, la qualla ch'ins duess adina haver e mai piarder.
Ei dat en quella historia mo alineas e buca capetels. Acziuns ha ei sulettamein cura che Gion Barlac scarpetscha sur las petgas dil claus e cura ch'el scriva sias historias. Il punct culminont ei cura che Gion Barlac sedecida da scriver sia histora.

Cura?
Il temps cura che quella historia capeta ei buca definius. Ins sa buca tgei di, tgei meins, ni perfin tgei onn che quei schabegia. Il temps da raquintaziun ei pli cuorts che quei che la historia cuoza en verdad. La raquintaziun ei formada cronologicamein tenor il temps.

Tgei?
Gion Barlac ei en in claus ed auda in'ura che fa igl entir temps "tictac". Tuttenina stezzan las steilas, la glina ed il sulegl en siu mund. Per mitschar da quella stgiradetgna entscheiva el a scriver historias. Las historias ein nunrealisticas ed han ina sperta fin. All'entschatta scriva Gion Barlac la historia dalla ligiongia che vegneva adina pli liunga, pir ch'ins tagliava giu dad ella. La ligiongia era vegnida aschi liunga ch'ella haveva buca pli plaz da vegnir descretta en tut ils cudischs dil mund. Perquei ha el entschiet ina nova histora. En quella setracta ei d'in um ch'ei vegnius satraus vivs en in vischi ner. Leu ha igl um ponderau ditg e liung ed ei vegnius alla conclusiun ch'ei hagi buca valiu la peina dad esser staus sin tiara per vegnir satraus vivs. Gion Barlac ha scret ina ulertiura historia. En quella historia deva ei in um ch'era tut persuls sil mund. El haveva tut mo per el, denton alla fin eis el morts dalla fom, perquei che tut il nutriment era smarschius. Gion Barlac ha studegiau ora ina nova historia, en quella era in um cun tut las bialas femnas sil mund. Las femnas levan igl um mo per sesezzas ed han sinaquei scarpau igl um en melli tocca. Gion Barlac ha entschiet ina nova historia nua ch'ei deva in um che leva esser Diu. Il davos ein tschiel e tiara i a frusta, perquei ch'ei secapevan buc. El ha aunc in'ulteriura gada entschiet cun ina nova historia, perquei ch'ella era buca buna, denton era gest puspei calau.

Ussa ha Gion Barlac finalmein giu temps e peda da scriver la historia da siu claus. Las steilas, la glina ed il sulegl envida el puspei da niev. Da quella historia ei Gion Barlac staus il pli satisfatgs, perquei ch'ella era la vera da tuttas.

Tgi?
Persunas participadas directamein ei mo Gion Barlac. Gion Barlac ei in temeletg, perquei ch'el scappa adina dalla verdad e da ses agens problems. El ha era tema dil stgir.
Gion Barlac ei era empau in egoist, perquei ch'en sias historias vegn adina mo ina persuna masculina menziunada ed quei ei adina el. Sias historias reflecteschan ses siemis. El ei era in tec in tip melancolic, perquei ch'el era seretratgs fetg anavos. El sesarva mai enviers auters concarstgauns, perquei eis el era en in claus e quei ei per el siu agen mund.
Gion Barlac discuora mai directamain en quella historia. Gion Barlac ha in special dun e quei ei ch'el ha ina gronda fantasia ed cun la quala ch'el vegn era da scriver ina historia suenter l'autra.

Tgi cun tgi?
Concarstgauns: - havevan trumpau Gion Barlac
- Gion Barlac ha negins amitgs, auter che siu amitg carezau
Amitg carezau: - buna e stretga relaziun cun Gion Barlac
- Gion Barlac ei trestes darvart sia mort

Nua?
L'entira historia gioga el claus. Il claus vegn adina pli pigns, aschi ha el era adina pli pauc spazi da scappar da ses problems. El ei tut persuls el claus ed ha in agen mund senza ina colligiaziun enviers anora. Il passau sesanfla endadens el claus.

Interpretaziun
Cunquei che Gion Barlac ha gia stuiu prender encunter bia trumpadas da ses concarstgauns, eis el curdaus en ina ruosna da tristezia. Quella ruosna ei siu mund isolau ch'ei per el sco in claus. Cun la mort da siu amitg carezau ei siu mund daus ensemen. Glina, steilas e sulegl ein stizei. Gion Barlac ei sepiars ella stgiradetgna da siu mund. El emprova da scappar da quella stgiradetgna, denton quei reussescha buca ad el, perquei ch'el scarpetscha adina puspei sur ses problems, ni sco el cudisch, las petgas dil claus. Aschia entscheiva el a scriver historias.
Cun la historia dalla ligiongia demuossa el ses problems che daventan adina pli profunds cura ch'el emprova d'untgir els. Perquei ch'el sa ch'el vegn aschia buca da scappar da ses problems entscheiva el ina nova historia. Cun la historia digl um ch'ei vegnius satraus vivs en in vischi ner muossa el ch'el less murir per haver peda daponderar surdar sia veta. Mo era cheu vegn el alla conclusiun che quei gida nuot.
La tiarza historia, il giavisch dad esser persuls sil mund, ei denton era buca la sligiaziun da scappar dallas trumpadas ch'ils concarstgauns han caschunau, perquei che tuts drovan carstgauns che gidan ins ad ina buna veta sociala.
Aschia ha el realisau ch'el drova era concarstgauns ed ha scret la historia digl um ch'era persuls sil mund cun tut las bialas femnas dil mund. Denton aschia sa el era buca surviver, perquei ch'ei dess memia biars conflicts denter quellas femnas.
La davosa historia, digl um che leva esser Diu, ha el sez realisau ch'el fuss buca cuntents ella rolla dil Diu tutpussent. Ussa ei nuot pli vegniu endament ad el ed el ha entschiet a scriver sia atgna historia. Aschia eis el seconfrontaus cun ses problems ed ha realisau che mintga carstgaun sto confessar certas trumpadas. Ussa ha el puspei survegniu la curascha dad ir ora el mund. Siu mund ei puspei sestendius perquei che Gion Barlac ei secunfrontaus cun la verdad.
Il il messadi dil text ei ch'ins sto secunfrontar e vegnir a frida cun la verdad e buca sezuppar davos la irrealitad.

La fabrica d'autos Nova producescha ina massa autos per onn. Ina massa glieud gudognan lur daners en quei stabiliment, denton ch'aschi biars sappien luvrar leu, ston era ina massa autos vegni vendi. La reclama ei perquei fetg impurtonta.
Gion Barlac da Tardastga lavura en ina scrinaria sco cauluvrer e siemia era da cumprar in auto. La reclama scaffescha ils siemis dils carstgauns.
In di anfla el en la scaffa da brevs ina gonda copia e quei ei adina in grond eveniment tier il Barlacs, aschia che tuts serimnan entuorn meisa. Igl ei in prospect dad autos. La famiglia sfeglia pagina per pagina, admira fuormas, studegia las recumondaziuns e savura il fried da colur frestga che vegn dil prospect. Els discuteschan tgei auto ch'els duessan cumprar. Il Nova Universal ei memia bienmarcau ed aunc digl onn vargau. Il Nova Ultra fuss tenor il manegiar dalla mumma e dils affons la dretga elecziun. Ei dat ina gronda discussiun e mintgin emprova da perschuader ils auters. En il radio vegn ei gia reclama per il Nova Ultra.
Suenter tscheina dislochescha l'entira valischa en stiva per mirar televisiun. Denton la discussin digl auto niev continuescha. La mumma vul mo haver il meglier dil meglier ed il pli niev ch'ella sappi far in tec da grond. Il bab perencunter ei plitost quel che mira sin las finanzas e dierma ina notg sur l'entira caussa. El ei denton ton sco pers, perquei che ses siemis ein plain digl Nova Superiour.
In bi di seferma in representat dalla auto Nova avon casa dils Barlacs. Ils Barlacs astgan far ina cuorsa d'emprova cun il Nova Superiour. Els tuornan e tarlischan sco maranghins. Il representant pachetescha ora in contract ed el numna aunc inagada tut las innovaziuns per che Gion Barlac cumpri igl auto. Gion Barlac cumpra finalmein igl auto, denton ha el in grond schoc.

Gion Barlac ei in da quels tips che ha adina giu gust per la maschina. Ina calamita tut speciala denter las maschinas ed el. Gia il bab dad el fuva in um fetg inschignus. La famiglia Barlac era adina tecnicamein in pass ordavon a lur vischins. Els havevan in beinpuril modern. Tut las lavurs ein vegnidas mecanisadas. Cura che Gion Barlac haveva vegn onns era gia tut mecanisau, denton el leva aunc adina dapli. Mo dapli mava cun la megliera bunaveglia buc. Perquei eis el s'engaschaus sco manischunz da camiun ed el ei perfin daventaus in autist exemplaric, era sch'el haveva strusch dumignau la teoria. La lavur ei denton fetg stentusa ed el mida siu post entaifer cuort temps. El vegn manischunz da trax. El ei loschs da saver luvrar cun in grond trax american e quei raquenta el era la sera ella ustria a ses collegas. Suenter in miez onn eis el denton buca pli cuntents cun sia lavur ord differents motivs. El vegn manischunz d'ina limusina da luxus el marcau. Denton il tun dalla limusina disturba el suenter in cuort temps ed el anfla ina nova plazza en ina fabrica da maschinas. El ha da luvrar davos ina tschenta da transport ed ha da far igl entir di il medem. El savess bunamein sedurmentar. El vuless bugen in post da controllader e buca d'in sempel luvrer. Il pli gond siemi da Gion Barlac ei igl aviun. El ha survegniu in post entras buns contacts cun persunas impurtontas en ina halla da montascha per aviuns. El patiarla adina sco sch'el fuss silmeins il directur dalla fabrica. Siu saung pulsescha en la cadenza dalla maschina, siu tschurvi rudimentar ei in surrogat dalla maschina. El ei in fanaticher da maschinas. Aschia vesan ins era tgei ch'in sempel um dil pievel sa prestar, senza tut las scolas. El selai titular en siu vitget grischun: "Signur pilot Gion Barlac, um dalla pratica!"

Gion Barlac ha entuorn 30 onns, ei catolics, ei maridaus cun la Duscha e da buna famiglia. El sa bain romontsch e fa era en mintga cass diever da las expressiuns duidas. El di alla Duscha ch'el lessi far oz in pop, aschia vegn ina damonda el discuors, numnadamein co scheva quei pli baul il tat alla tatta. Pli baul spitgavan ins entochen ch'ei fuva stgir e serava ils barcuns. Il bab damonda sch'els lessien far l'obligaziun da famiglia, quei ch'ei pli civilisau che quei dil tat. La generaziun da Gion Barlac damonda quei denton fetg direct, perquei ch'els mavan entuorn pli aviert cun las temas e problems. Gion Barlac vuless gie schizun aunc far dapli l'amur cun sia Duscha, mo lezza vesa ei mo sco ina obligaziun che astga buca vegni duvrada sco plascher. Ella ei en quei grau intec pli conservativa.
Gion Barlac e la Duscha han gia entgins affons. Gion Barlac fa schizun part ad in cuors dalla lètg tier in pader fetg liberal en il grau dall'amur. Il pader manegia che quei fetschi vegnir cuntents tuts ed ins stoppi buca haver tema da vegnir egl uffiern. Gion Barlac raquenta quei alla Duscha e vegn da perschuader ella da far pli stedi l'amur ed aschia survegnan els aunc dus pops. Els enqueran ussa ina sligiaziun ch'els survegnan buca aunc daplirs affons. La pérla vegn per els, denton tenor la baselgia da quest temps, buca en damondaSintaxa.

Tgei dat en egl?
Tgei che dat en egl il pli fetg a mi ei, tgei che la Babetta ha da far cun quella historia. La historia lai en general biaras damondas aviartas cunquei ch'ei dat lu era aschia ina massa pusseivladads dad interpretar quella historia. 
Ei dat mo in um, denton duas dunnas.
Tgei ch'ei aunc fetg marcant en quella historia ei ch'el descriva part per part il sumfil.

Co?
La historia ei buca construida cronologicamein. Ei dat in raquintader "el". La vart seniastra dil sumfil ha la valeta sco la mort e la dretg dalla veta. La vart seniastra ei fetg malsegira, perquei che leu va la lavina giu e destruescha tut quei ch'ei entapeis ad ella e la vart dretga ei fetg uliva.

Cura?
Il temps cura che quella historia capeta ei en igl unviern. Il temps che vegn menziunaus ella historia ei in onn suenter ch'el era ius cun skis cun Babetta ed in onn avon ch'el vegn a mardar Lisetta. Tut las acziuns schabegian enteifer 30 minutas. Raquintau vegn ei denton era surdar caussas ch'ein gia vargadas in onn ed era caussas che vegnan per a capitar en in onn.

Tgei?
Gion Barlac ei vegnius anavos en siu vegl vitg alla sepultura da sia ex-conscolara Babetta. El ha priu la caschun per far ina tura da skis cura ch'ei era bial'aura. Gion Barlac fa resultar ina lavina mo el sez traversa il sumfil saun e salv.
Lisetta, sia consorta dil futur, ei vegnida cun el en il vitg. Ella ha denton buc accumpignau el sin sia tura da skis sil sumfil.

Tgi?
Gion Barlac ei in tip segir ed fetg fideivels, denton eis el era in egoist ed sa esser cun ses patratgs tut enzanua auter sco ei vegn era descret entginas gadas ella historia.
Tier Lisetta vesan ins ch'ella ei fetg marvegliusa e scuidusa. Ella ei era in tec sarcastica.
Babetta ei morta.

Tgi cun tgi?
Gion Barlac - Lisetta: Vegnan a marridar en in onn era sche Gion Barlac vul aunc spitgar
Gion Barlac - Babetta: ein ex-conscolars

Nua?
Quella historia gioga en in vitg muntagniart. Gion Barlac ei sin in cuolm sin la vart dalla mort, denton el surpassa il sumfil e va sin la vart dalla veta.
Tut las scenas ein ordaviert ed la atmosfera ei plitost patgifica.

Interpretaziun

Quella historia vul dir dad buca dar si memia spert. Ins sto semplamein dar peda a quella glieud e buca vuler stuschar els memia spert vinavon. Els drovan temps da serevegnir da lur aventuras. Gion Barlac era all'entschatta era sin la vart stgira, perquei che sia conscolara ei morta. El ha denton giu avunda forza da vegnir silla vart dalla veta. Gion Barlac vul era buca seligiar memia spert cun Lisetta, perquei ch'el drova aunc temps da luvrar si tut il siu passau.

Gion Barlac ei vida ponderar. El studegia sch'el duess cultivar vinavon quella nova sort da fretg, ni sch'el duess ragischar ora quella diltutafatg. El sa buca sch'el duess ir a dumandar per il meini d'in specialist sche quei fretg sappi insuma vegnir ora enzatgei bien ni sch'ins sappi insuma cultivar quel. El sedecida da spitgar e cultivar vinavon quei schierm. Mo la tensiun crescha, perquei ch'el sa buca propi tgei che vegn ord il siu niev coc.

Gion Barlac ei alla staziun. El viva en in vagun dil tren. In di vegn quei vagun pendius vid la locomotiva ed el entscheiva ad ir plaunet, denton Gion Barlac sedecida dad ir vinavon quei viadi cul tren e buca da siglir giu. El va atras staziuns, vitgs e marcaus enconuschents ed pli tard era nunenconuschents. Cura ch'el ha realisau la spertadad ch'il tren haveva gia, leva el siglir giu. Ni leva el gnanc quei? Il tren vegneva adina pli sperts ed mava pli e pli lunsch el lontan. El viagescha dis e notgs el tren, pitescha fom e seit, denton va el vinavon. El va ad in ir ed cala buca da viagiar vinavon cul tren, perquei ch'el vul veser enzatgei niev.

Gion Barlac ei tut fascinaus dallas fluras. El descriva co ellas ston vegnir tractadas e carsinadas. El careza fluras. La flura seigi in bien exempel per la veta. Ellas drovan da beiber e ston era vegniRepetiziunSbagl carsinadas da tut cor, denton enzacu ei era mintga veta alla fin. Sinaquei vegnan gia puspei novas fluras per ch'ins sappi selegrar.

Gion Barlac ei in pilot ed sgola aschi ault ch'el survegn strusch pli flad, perquei che l'aria ei aschi fina. El ei tschurventaus d’il sulegl.
Gion Barlac less setschentar, denton ei mo in pign e stretg port libers. El setschenta e sclauda il motor, sinaquei sedamona il lectur dil cudisch cura ch'el vegn puspei a sgular.
Il carstgaun leva gia adina saver sgular e per Gion Barlac ei quei enzatgei dil pli normal.

Tgei dat en egl?
Gion Barlac fa en l'entiraOrtografia historia nuot auter ch'entrar en autras stanzas. El va adina mo vinavon atras escha.

Co?
Ei dat in raquintarder che descriva mintgamai il proxim pass da Gion Barlac.

Cura?
Il temps cura che quella histora ei succedida san ins buc. Il sulet indezi ch'ins ha ei ch'ei schabegia enzacu la damaun cura ch'ei fa giest dis. Con ditg che l'entira historia va ei era grev da calcular. Il temps ch'ins drova da leger ei tenor miu manegiar ei tuttina pli cuorts che tut la scenaria da Gion Barlac.

Tgei?
Gion Barlac ei vegnius baul la damaun cura ch'ei fa dis. El ei entraus dad il stgir el clar en ina da ventgatschun portas. Cura ch'il sulegl dalla damaun sclarescha atras ils veiders ha el la curascha da caminar en la proxima combra. Igl ei in deletg da traversar aschi differentas stanzas. Las stanzas grondas cun lur differentas colurs fan buna luna ed el entscheiva ad ir pli spert. L'escha davos el sesiara da sesez e Gion Barlac realisescha ch'el sa mo ir anavon pli. Mintga esch ch'el vul arver va adina pli vess e l'atmosfera vegn pli e pli pesonta. Gion Barlac sto ruassar. El cuntinuescha, stanza per stanza. L'aria vegn adina pli satella e las stanzas pli pintgas e stretgas. Gion Barlac moderescha siu pass, denton vegn el sco stuschaus adina vinavon. Ei ha mo pli ina glisch graschla e bunamein stgira. La temperatura tschessa adina pli fetg. Gion Barlac cuntinuescha denton siu viadi era sch'el ha in pass tremblont e malsegir.
El vegn en in liung corridor cun pauca glisch. Quei corridor ha ventgatschun posts senza escha. Quels posts vegnan era adina pli bass e stretgs. Alla fin dil corridor vesa Gion Barlac ina glisch falombra ed el sepalpa atras ils posts per contonscher quella glisch el lontan.

Tgi?
Dalla persuna principala enconuscha il lectur era buca la massa. El vegn buca caracterisaus direct ni inderect entras il raquintader.

Tgi cun tgi?
En quella historietta dat ei neginas autras persunas che Gion Barlac.

Nua?
Las scenas dalla historia sesanflan en ina casa fetg gronda. Ella sto haver ventgatschun stanzas grondas ed in corridor fetg liung.

Interpretaziun
Il messadi da quella historia ei ch'ins duess adina ir vinavon atras la veta. Ins sto adina ir anavon, perquei ch'ins sa buca strubegiar il temps anavos. Ins sto adina patertgar vid il futur era sch'ei vegn ad ir cun ins in cert temps empau pli schliet ch'enzacu auter.

Gion Barlac fa en l'entira historia nuot auter che sortir. El sortescha per exempel da sia combra, siu vitg ni da sia tiara. Lu sortescha el dad in letg, d'in hotel e lu d'in marcau. El sortescha aunc entschinas gadas, entochen ch'el entra bufatg en sia tiara. Sinaquei sortescha Gion Barlac buca pli.

La carstgaunadad ha fatg gronds progres en tut las scienzias e quellas paran oz dad esser fetg semplas e capeivlas. Il mund ei daventaus adina pli pigns entras la globalisaziun e las steilas ein daventadas contonschiblas. Era Gion Barlac ha muostgas da far sias cambrolas egl univers. El ei in che ha piars tut las mesiras per tut las pusseivladads e che vul traversar mintga cunfin. Denton ei Gion Barlac in tecl in tappalori, perquei ch'el vegn strusch da carrar in auto e scarpetscha adina puspei sur ses agens peis. El ei in che pren tut quei ch'el po tier. Gion Barlac ei in carstgaun cun grondas visiuns. El manegia ch'el seigi il meglier sin quest mund, denton la verdad muossa ch'el ei era mo in carstgaun. El ei in professer, denton in che sa nuot, mo in che manegia ch'el sappi tut. El ei in carstgaun ch'ei setratgs empau anavos ed ad el emporta ei era nuot tgei ch'ils auters manegian dad el. El ei staus tenor la historia dus onns e dus meins ella atmosfera dils astronauts. Alla fin da quella historia ha el anflau il pli impurtont ch'in carstgaun sa posseder, numnadamein da saver viver ensemen cun ils concarstgauns.

La historia entscheiva che Gion Barlac ei en ina stizun da calzers e sa buca propi sedecider denter calzers aults ni bass, ners ni brins, sola da gumma ni da curom, fuorma rodunda ni quadra. Alla fin sedecida el da prender in calzer bass, brin ed in ault, ner. Silsuenter less el viandar atras il marcau tier la staziun da tren, denton el sa buca sch'el duessi ir atras il macrau niev ni vegl. Aschia viagescha el atras il miez marcau, aschi ch'el ei suenter staunchels sc'in tgaun. El less ir en ina ustria e sa puspei inagada buca sedecider tgei ch'el duess empustar. Cura ch'el ha finiu da magliar, va el sil perrun dil tren ed entra silsuenter el tren, denton cuort avon saveva el aunc buca en tgei direcziun ch'el duess propi ir. Il tren siara la porta ed en quei mument ha el realisau ch'el ha emblidau sia valischa sil perrun.

Gion Barlac ei in um vegl. El ei vegnius malsauns e cloma in miedi perquei ch'el ha mal vid ina costa. La diagnosa dil miedi ei ch'el ha ina spina da fier. Il miedi dat sinaquei in etg a Gion Barlac. Quei etg gida denton nuot, aschia che Gion Barlac cloma in secund miedi che di ch'el hagi ina spina da lenn e dat sinaquei aunc ina gada in etg, denton quella ga in auter. Denton quel gida era in quex, aschia ch'el lai aunc inagada vegnir igl emprem miedi. El survegn plaunsiu ina infecziun. Quella infecziun sederasa sigl entir tgierp. Tuttenina senta el ch'el ha mal dapertut e lura realisescha el ch'el seigi forsa gie buca pli il pli giuven. Sch'ils miedis san buca gleiti co prender ora quella spina da lenn ni da fier ch'ei aschi profunda, sche lu sto Gion Barlac murir pervia daOrtografia sia infecziun.

Gion Barlac ei da derivonza paupra, quei ch'ei d'avantatg da far politica. Aschia emprendan ins da sedefender. Siu bab era gia in um manual. Gia en scola primara ei el sedistinguius muort sia ambiziun malediva, sia malignadad ed ina agressiun murdenta. Per en las classas pli aultas eis ei denton reussiu ad el da segirar ina posiziun singulara. Gion Barlac ei vengius termess al seminari da scolasts. Gion Barlac ei vegnius il meglier scolar da sia classa ed ha bandunau il seminari cun ina patenta briglianta. El ha dau dus onns scola en in vitg muntagnard. Gion Barlac leva contonscher la pussonza totala sur dils auters e la renconuschientscha nunrestrinschida. La metoda ed ils remiedis leutier eran per el tuts lubi, els ston mo menar il pli spert pusseivel tier la realisaziun da ses siemis absolutistics.

Igl ei tschun avon mesanotg. Gion Barlac sededesta e semeina sin l'auter maun. Sper el dierma sia dunna Duscha.
Gion Barlac ha gest mazzau il procuratur public, perquei ch'il procuratur public leva dar a Gion Barlac treis onns casaforz perquei ch'el hagi surmenau la Mierta ch'ei aunc buca maiorena. La pli gronda vargugna ei che Gion Barlac ei maridaus. El pretenda ch'el hagi mai surmenau enzatgi, la Mierta era sezza era d'accord. Gion Barlac haveva adina retenientschas. Gion Barlac manegia ch'il procurader public havessi era saviu surmenar la Mierta ed era aunc autras.
Tuttenina seregorda Gion Barlac pér da dretg. El haveva mo s’imaginau ni semiau ch'el ha giu la Mierta ed ch'el hagi mazzau il procuratur public.
Gion Barlac dat in segl ord letg e cloma ch'el hagi mai mazzau il procuratur public, denton damaun vegn el a mazzar el.

La historia setracta d'igl ir a pesca, denton ei Gion Barlac el medem mument en sia combra. Gion Barlac leva e vegn ord il letg, era sch'el stess aunc il pli bugen in tec en letg cauld sper la Duscha. Gion Barlac va e trai ora ina litgiva che ha il crutsch ch'ei penetraus profund e sortescha sut ils egls. La Duscha emprova da trer el puspei en letg. Ella ha bugen litgivas ed taglia adina si il venter e sortescha la beglia ferton che la litgiva dat aunc la cua. Gion Barlac ha plitost disgust da litgivas.
Gion Barlac tuorna anavos el letg cun mauns freids. La Duscha sedurmenta puspei.

Gion Barlac ei staunchels da siu viadi ch'era fetg stentus ed aschia sedecida el da far in paus alla riva d'in lag. El enquera il fazalet, el anfla denton els sacs mo in marti, in tilastrubas, in mogn ed autra ferradira ch'el betta silsuenter el lag.
El ei tut surstaus cura ch'el constatescha che la ferradira nega buc. El constatescha ch'il lag ha glatsch e quei da mesa stad. Cura ch'el fa ils emprems pass sil glatsch s’encorscha el che quei ei itschal. El ei tut perlex. Gion Barlac fui. El vesa igl entir mund entuorn el mo pli dad itschal e da fier, tut ei vegniu motorisau, schizun ils carstgauns e la natira sezza. El vesa ch'el ha sez era en in vestgiu da metal impermeabel. El vesa sesez co el ei vegls ed vegn demontaus toc per toc suenter ch'igl ieli ei vegnius tratgs giu. Cun ina racheta vegn l'entira bagascha lu sittada directamein enta parvis d'itschal.
Gion Barlac ei ussa da l'autra vart dil lag. El ha il fazalet tschuf enta maun ed ei tut schocaus da siu siemi. El spida el lag ed ei bi leds da veser ils rudials che s'allontaneschan bufatg.

La glieud sempla emprenda ella scola obligatorica da leger e scriver, denton cura ch'els ein ord scola drovan els aschi pauc quella metoda da communicar ch'ei emblidan puspei ella. Els vegnan analfabets.
Gion Barlac era in luvrus buob e tuts manegiavan ch'el mondi in di a studegiar, quei ch'el ha era fatg. Tuts schevan ad el ch'el sappi buca far pli caussas manualas, aschia ch'el ha encuretg schurmetg en ses cudischs. El ei vegnius in analfabet social, perquei ch'el saveva buca sedar giu cun la glieud. Gion Barlac era denton in curios studiau, perquei ch'el carteva vida nuot, el saveva s’imaginar nuot ed sedumandava adina, sche quella caussa sappi insuma esser pusseivela. El ei vegnius in analfabet estetic.

Gion Barlac ei in tec in psicopat en quella historia. El vul destruir la cultura temporana e remplazzar quella cun la cultura che mintgin producescha sez sias caussas ch'el drova. El smeina all'entschatta ses calzers e silsuenter vin e paun da finiastra ora, perquei che buc el ha inventau e construiu quels utensils, mobein auters. El lai ir ora igl ieli dil scaldament e brischa giu sia casa, perquei che buc el ha baghegiau la casa ni explotau igl ieli. El lai ir siu auto d'ina spunda giu ed va a pei enviers il marcau. El entscheiva a destruir las cazzolas dalla via, denton vegn el alla conclusiun ch'el vegn mai a pli mai da remplazzar quella cultura cun la sia. Aschia vul el far fin cun sia veta e vul siglir sut il proxim tram. El realisescha denton ch'el sto all'entschatta aunc destruir la pli pintga particla da tutta veta, numnadamein igl atom. Aschia semetta el sin via per arrivar leu, nua ch'ei fendan igl atom dallas olmas.

Gion Barlac ei ligiaus vid cadeinas, d'ina vart cun siu bab e da l'autra cun sia mumma. El ha negina libertad ed ei restrengius fetg en sia veta dil mintgadi. El vegn corporalmein denton era spirtalmein adina pli e pli ferms e cura ch'el manegia da vegnir da liberar sesez enquera el ina clamada. El vegn pur, silsuenter mida el enzacontas gadas plazza. El vegn adina dapli sur sesez, denton cura ch'el ei memia libers ed fa caussas malgestas tilan ils geniturs puspei vid las cadeinas.

Gion Barlac less far fin e metta il revolver encunter la tempra, denton ughegia el buca da smaccar, perquei ch'el ha tema dalla mort denton era dalla veta. El ei en in dilema.
Gion Barlac siara l'escha ed ils barcuns tut a dubel, perquei ch'el ha tema dils assassins e laders. El ha denton era tema dad esser persuls. El fui ora ella fuola da glieud, perquei leu ha el tema dils bacils e scappa aschia ch'il policist pren a ferm el perquei ch'el ei fugius. El ha raquintau l'entira historia al policist e lez ha termess el cun pastuiras en la casa da narradira. Gion Barlac ha tema dils psichiaters e la narradira ed aschia scappa el puspei. El fui en ina claustra, nua ch'ils paders muossan ad el co el sa cumbatter la tema cun la religiun. El empren aschi biars psalms ch'el ha puspei tema. Tema da Diu. El fui ord la claustra. El stat agl ur dalla via ed ha piars la gnarva ed ei tut sterics.
Tuttenina eis el s’inamurausOrtografia ed el ha piars la tema. In di denton vegn la secunda generaziun da tema anavos. La tema per ils affons. Las notgs d'amur ein stezzas e la tema definescha puspei la veta da Gion Barlac. El vesa in di ina gasetta da marijuana nua ch'ei stat scret ch'ei sappi procurar per visiuns misticas. El fui puspei naven. Tuttenina sedecida el da prender marjiuana ed aunc autras drogas fermas. El vegn en in tut in auter mund e vesa tuns da colur che sgolan entuorn el, mo enzacu crodan las notas da colur per tiara ed ei vegn tut ner. El emprova da cumbatter la stgiradetgna cun purziuns pli frequentadas e pli fermas, denton la tema sedublegia era. Las fatschas daventan mascras diabolicas ed el grescha sgarschurs da temas. Gion Barlac sepervesa adina puspei cun drogas. El fui e croda en ina profunditad nera senza funs, ella tema dallas temas, la mort.

Theo Candinas scriva quellas historias cun in code elevau. El ha in fetg bien scazi da plaids. Sias historias ein per il lectur bein capeivlas, era sch'ei ha denteren entgins plaids nunenconuschents ni plaids pli vegls. Tgei che fa vegnir cumplicau il text, ein las metafras ed ils simbols, denton ei quei puspei ina certa eleganza che setila atras igl entir cudisch. Las construcziuns sco talas ein en tut priu cuortas e semplas. En entginas historias da Gion Barlac dat ei in discuors direct, denton en las biaras vegn mo raquintau tgei che Gion Barlac ni las autras persunas fan. En entginas historia dat ei zun fetg en egl che Theo Candinas ha ina fetg gronda fantasia e quei dat lu in grond spazi d'interpretaziun. En entginas historias dat ei buca propi ina entschatta ed ina finiziun, las historias entscheivan enameiz la sceneria. Nua e cura che quellas scenarias schabegian vegnan pil pli era buca menziunadas.
Theo Candinas scriva en entginas paucas historias era notizias en parantesas.

Theo Candinas ei naschius il 19-12-1929 a Surrein. El ei in fegl d'in scolast e pur.
El ha fatg la patenta da scolast primar e silsuenter eis el staus a studegiar alla universitad da Friburg, Paris e Perugia ed ha instruiu en scola secundara da Cuera.
Dapi 1991 viva Theo Candinas el Tessin sco schurnalist e scribent. El era engaschaus en entginas uniuns ed associaziuns.
Theo Candinas scriveva gia sco scolar dalla scola primara. El ha ina vasta spezia dad ovras litteraras sco per exempel ils geners da prosa, lirica, dramatica, cabaret, giugs auditivs ed aunc ulteriuras ovras. El ha presentau numerusas gadas nies lungatg romontsch e nossa cultura en la Svizra. El ha era gia survegniu ulteriursVocabulari premis.
Maria Madleina, Tè-Tu à e las Historias dil Parler Pign ed autras bialas ein entginas da sias pli enconuschentas ovras ch'el ha publicau.
Register da cuntegn

La historia ei vegnida screta igl onn 1975. Da quei temps era il tema "amur" tabu. Tenor la baselgia vegneva la pérla buca en damonda



</doc>
<doc id="6538" url="https://rm.wikipedia.org/wiki?curid=6538" title="Buna notg - in'amur">
Buna notg - in'amur

Buna notg - in'amur ei in'ovra da Flurin Spescha. 

En quella historia setracta ei dad in um ed ina dunna che sentaupan per la tiarza ga. Pli tard duront la historia setschentan els sper in lag. Els van suenter tier ella. e setschenten en letg, schegie che negin leva ei.

La fuorma cumplicada cun cuortas construcziuns che ein buc veramein "impurtontas" muossan si il chaos els tgaus dils dus. Els vulen atgnamein buc in l'auter ed seconsentreschan sin tut las autras caussas.



</doc>
<doc id="6539" url="https://rm.wikipedia.org/wiki?curid=6539" title="Chanzun da la sontga Margriata">
Chanzun da la sontga Margriata

Ina da las chanzuns rum. las pli veglias ed interessantas, databla il pli baud vers la fin dal 15. tschientaner. La s. Margriata, martira legendara torturada e stgavazzada l'onn 275 ad Antiochia en Pisidia (oz ruinas ad Yalvaç en Turchia), n'è istoricamain betg cumprovabla. Ses cult è vegnì promovì da la claustra da Faveras en il 14. e 15. tschientaner. La «Canzun de Sontgia Margriatha» raquinta en 80 vers senza rima e da diversa lunghezza la legenda da l'Alp Cunclas che sa transfurma en in desert suenter che la dunschella M., ch'è stada 7 stads main 15 dis ad alp sco zezen, vestgida dad um, vegn scuverta sco dunna dal paster pitschen che tradescha il misteri al signun, malgrà pliras empermischuns carmalantas. Ballada alpestra d'origin pajaun, è la chanzun vegnida transfurmada pliras giadas durant ils tschientaners. En il cas da la figura feminina M. sa tracti evidentamain d'ina dunna selvadia da la cardientscha populara che regala fritgaivlezza, ma che sa vinditgescha era per esser vegnida tradida, ina diala colliada narrativamain cun la s. Margriata cristiana. L'interess da domaduas figuras miticas è il bainstar dals pasters e da la muaglia. Enturn la veglia melodia da la C., enconuschenta tras ina registraziun realisada cun Catarina Gartmann-Casanova a Pruastg il 1931, ha Gion Antoni Derungs cumponì sia «Sontga Margriata». La C. vala sco juvel da la litteratura orala rumantscha.


</doc>
<doc id="6540" url="https://rm.wikipedia.org/wiki?curid=6540" title="Princi dal sulegl">
Princi dal sulegl

Il princi dal sulegl è ina fabla da Toni Halter.

En quella fabla ha il bab empermett sia figlia al princi dal sulegl. A in di e vegni il princi dal sulegl e ha prendi cun sia spusa senza dir insatge alla famiglia.S uenter in temp è alura vegni la mamma malsauna ed il davos giavisch da ella era da vesi anc ina giada sia figlia.Ils figls vulevan emplenir ad ella quel giavisch e en ids a tgertschar il princi dal sulegl.Suenter che il l'emprim figl ha chatta el ha il princi dal sulegl accepta quai sche el chatta insatge bun da magliar per sia nursa.El ha betg empleni quella missiun e ha stuir ir a chasa senza sia sora.Ils auters dus figls en er ids,e il terz il pli giuven ha lura savia emlenir quella missiun e ha savi ir a chasa cun sia sora.

Deplazes,Gion,"Funtaunas,Istorgia da la litteratura rumantscha per scola e pievel",tom 1,Lia rumantscha,Cuira,1993,36-37.


</doc>
<doc id="6541" url="https://rm.wikipedia.org/wiki?curid=6541" title="Ditga">
Ditga

Ina ditga furma, sumegliant a la paraula u a la legenda, in curt raquint che sa basa sin la tradiziun orala e che tracta eveniments fantastics, che surpassan la realitad. Damai che quels vegnan colliads cun schabetgs reals e cun inditgar nums da persunas e da lieus, sveglia la ditga l’impressiun d’esser in rapport real.

Ils cumpiladers oriunds n’èn per ordinari betg enconuschents; percunter giogan er ils rimnaders ed editurs da ditgas in’impurtanta rolla, han els gea per ordinari elavurà la varianta fixada en scrit tant areguard il cuntegn sco er areguard la lingua e dà a quella ina furma litterara. Ils temas e motivs da ditgas vegnan savens surpigliads d’auters pievels e d’autras culturas (ditgas migrantas) ed enritgids cun atgnadads ed allusiuns che sa refereschan a la cuntrada ed al temp. 

Sco tar las paraulas, uschia han ils frars Grimm er giugà tar las ditgas ina rolla centrala, e quai tant areguard l’ediziun da talas sco er areguard il svilup dal vocabulari respectiv. En connex cun il term ‹Sage› hai num en il ‹Grimmsches Wörterbuch› (tom XIV, 1893) che quella raquintia «da schabetgs dal passà, ils quals n’èn betg cumprovads istoricamain» e ch’i sa tractia tar la ditga d’in «raquintar e transmetter istorgias naiv ch’è vegnì transfurmà sin ses viadi da generaziun tar generaziun grazia a las abilitads poeticas da l’olma dal pievel».

En la ditga s’entretschan la percepziun subjectiva ed ils eveniments objectivs en tala moda che schabetgs surnatirals, incredibels daventan il coc da quella. Sco en la paraula survegnan plantas ed animals dal mund da las ditgas tratgs umans, en pli cumparan creatiras surnatiralas sco dialas, nanins e gigants e savens vegn er denominà in erox. Caracteristicas da la paraula èn sia cumparsa atemporala («Igl era ina giada...»), las indicaziuns dal lieu fitg generalas (guaud, funtauna, in «pajais lontan») e las persunas tipisadas (princessa, madrastra). La ditga percunter sa referescha ad eveniments reals, a lieus concrets ed a persunas ch’han propi vivì; tut quai vegn però transfurmà e cumplettà tras elements fantastics. La ditga sa stenta pia bler pli ferm che la paraula da stgaffir autenticitad e d’esser vardaivla. 

A moda fitg generalisada sa laschan definir trais champs tematics da la ditga, ils quals sa diromeschan e sa maschaidan però a moda multifara:

In tratg caracteristic da la ditga populara e per part er dals dus ulteriurs champs tematics è il fatg che la ditga locala, la ditga da la natira e la ditga istorica liada al lieu resp. a la regiun èn entretschadas cun l’intent da rinforzar lur funcziun explicativa.

Ditgas aitiologicas explitgeschan per exempel co ch’ina furmaziun da grippa u ina lieunga da terra ha survegnì ses num, tractan l’origin d’ina apparientscha marcanta en la cuntrada (p.ex. la mar da grippa che deriva da gigants ch’èn sa cumbattids cun blocs da crap), respundan la dumonda daco ch’in chastè è precis vegnì erigì en quel e quel lieu u co ch’in lai è vegnì tar ses num.
Ditgas da la natira raquintan – savens en cumbinaziun cun ditgas localas – da spierts da la natira sco nimfas da l’aua (p.ex. Loreley) resp. da creatiras demonicas (drags etc.) u d’eveniments misterius ed apparientschas da spierts sin in chastè u en la cuntrada nocturna.

In exempel per ina ditga che tracta ed elavura in eveniment istoric furma il Tschiffaratuns da Hameln. Auters raquints, per exempel davart chavaliers e lur dunnas, sa basan savens sulettamain sin il num istoric u sin in chastè sco lieu da referenza ed elavuran l’acziun a moda dal tuttafatg libra.

Cuntrari a quai ch’ils exempels surmenziunads laschan supponer, n’è il svilup da la ditga sco furma litterara betg terminà. Dal temp da la romantica èn ils temas e motivs tradiziunals vegnids transfurmads e sviluppads vinavant a la ditga d’art (t.a. tras Clemens Brentano ed Achim von Arnim). Oz vegnan ils raquints ch’èn naschids da quai per part vairamain tegnids per ditgas fitg veglias (sco che quai è per exempel il cas tar il raquint da la Loreley). 

Ed en il temp dad oz, ch’è segnà dal svilup rasant dals meds da communicaziun, sa sviluppa ina ditga moderna urbana ("urban legend"). Tar quella sa tracti savens d’in raquint migrant da caracter snuaivel che vegn dà vinavant a moda anonima sur e-mail u facebook. En furma actualisada vegnan tractads motivs da tema da las ditgas tradiziunalas sco mort, malsogna, guerra, narradad u crim; sugerind indicaziuns da funtaunas (‹friend of a friend tales›) vegn empruvà da las render crediblas.

Sco menziunà relata la ditga in eveniment extraordinari, succedì en in lieu inditgà precisamain. Questa localisaziun dat a l’eveniment ina tscherta realitad e forza. Tranter las numerusas ditgas chatt’ins bleras che sa cuntentan cun l’eveniment starmentus. Quellas vulan simplamain far curturella, tegnair l’auditori en tensiun.

Ma savens na fa la ditga betg be starment ed anguscha, mabain admonescha ed instruescha da guntgir greva culpa. Ils umans da la ditga sentan dolur e tristezza, giaudan legria e sa storschan dal mal. En ses nuschegl cuntegna la ditga pia il scherm per divers elements che duevan daventar pli tard caracteristics per la novella.




</doc>
<doc id="6542" url="https://rm.wikipedia.org/wiki?curid=6542" title="Paraula">
Paraula

Paraulas èn texts da prosa che raquintan d’eveniments miraculus. Las paraulas èn in impurtant e fitg vegl gener da texts entaifer la tradiziun orala, il qual cumpara en tut ils tschertgels culturals. Il pendant tar las paraulas popularas, ch’èn vegnidas tradidas a bucca ed a moda anonima, furman las paraulas d’art; quellas èn in product dal temp modern (surtut a partir dal 19avel tschientaner) e sa laschan mintgamai attribuir ad in autur ch’è enconuschent. En l’Europa Centrala (ed en l’entir mund occidental) è il gener da las paraulas collià surtut cun la collecziun da paraulas tudestgas dals frars Grimm.

Cuntrari a la ditga ed a la legenda sa tracti tar las paraulas da raquints inventads libramain; lur acziun na sa lascha fixar ni localmain ni temporalmain. I dat però ina midada fluctuanta tranter la paraula e la ditga mitologica, dus geners ch’èn parentads stretgamain in cun l’auter.

Ina da las caracteristicas da las paraulas è la preschientscha d’elements fantastics en furma d’animals che discurran ed ageschan sco umans, da striegn cun agid da strias e striuns, da gigants e nanins, spierts ed animals fabulus (unicorns, drags e.a.). Suenter che las paraulas popularas èn vegnidas fixadas en scrit, ha inizià ina diversificaziun mediala (maletgs, illustraziuns, translaziuns, repetiziuns, parodias, dramatisaziuns, films, gieus auditivs e.a.) ch’ha remplazzà successivamain la tradiziun orala. Il ‹salvament› da las paraulas tras collecziuns sco quella dals frars Grimm è d’ina vart da beneventar; da l’autra vart han quellas mess ina fin andetga a la monomedialitad orala che furmava oriundamain in segn caracteristic da quest gener.

La perscrutaziun da paraulas cumparatistica è vegnida iniziada dals frars Grimm e cuntinuada pli tard da Theodor Benfey. L’onn 1910 ha Antti Aarne categorisà las paraulas a basa da lur cuntegns narrativs; da quai è resultà l’index dad Aarne-Thompson (scursanì: AaTh) che vegn duvrà fin oz en la perscrutaziun da la prosa populara internaziunala. Il filolog russ Wladimir Jakowlewitsch Propp ha contribuì essenzialmain a la perscrutaziun da las paraulas ord vista da la scienza litterara (cun sias retschertgas structuralisticas davart la morfologia da las paraulas). A quai ha agiuntà Eleasar Meletinsky impurtantas enconuschientschas che servan a cunfinar la paraula dal mitus.

Independentamain da lur cuntegn, sa basan tut las paraulas sin ina structura d’acziun fixa. Questa structura ademplescha tschertas funcziuns ch’èn colliadas cun acturs ‹archetipics› (erox, adversari, gidanter e.a.) e ch’èn gia da chattar en l’antica.

Dapi il 20avel tschientaner vegnan paraulas er perscrutadas cun agid d’auters access teoretics, sco la psicanalisa (Sigmund Freund, C.G. Jung), l’antropologia e l’oral history.

En las paraulas vegn separà cleramain il bun dal mal, per ordinari en furma da bunas u nauschas figuras. En il center stat in erox ch’ha da dumagnar confruntaziuns cun forzas bunas e nauschas, natiralas e surnatiralas. Savens è l’erox ina figura apparentamain flaivla sco in uffant u il figl il pli giuven. Ed a la fin da la paraula vegn il bun recumpensa extremamain ed il nausch punì tuttina ferm. Quai illustreschan ils dus suandants exempels da duas enconuschentas paraulas dals frars Grimm:

"«Ella ha tratg or sia chamischa ed ha surdà quella a l’uffant. Ussa steva ella qua tut niva. Ma tuttenina giada èn las stailas sa midadas en marenghins ed èn crudadas giu da tschiel. E malgrà ch’ella aveva gist dà davent sia chamischa, aveva ella en uss ina nova ch’era tessida or dal pli fin glin. La mattetta ha ramassà tut ils marenghins ed ha vivì bainstantamain per vita duranta.»"
– Las stailas-marenghin

"«Cura che las nozzas dal prinzi èn vegnidas annunziadas, èn las soras vegnidas ed han fatg cumpliments a Tschendrina per era far part da sia ventira. En baselgia è la veglia ida a dretga e la giuvna a sanestra da la spusa. Qua han las columbas piclà or in egl a mintgina. Cura ch’ellas èn vegnidas or da baselgia, era la figlia veglia da maun sanester e la giuvna da maun dretg da la spusa. Ussa han las columbas piclà or a mintgina l’auter egl. E dapi lura èn ellas stadas tschorvas per vita duranta pervi da lur nauschadad.»"
– Tschendrina

Il gener da las paraulas è fitg vegl e tanscha enavos pli lunsch en l’istorgia da l’umanitad che tut las autras furmas litteraras. Ins po classifitgar las paraulas tenor divers tips u empruvar da las attribuir a divers temps. A las pli veglias paraulas appartegnan las paraulas da striegn. Quellas èn caracterisadas d’ina structura narrativa ch’è parentada cun quella dals raquints mitologics da l’antica greca e latina (ditgas da dieus e d’eroxs). Il material da questas paraulas e ditgas originaras tanscha enavos lunsch en il temp avant che la scrittira è vegnida en diever.
Per part sa laschan er mussar colliaziuns concretas tranter la ditga mitologica e la paraula. In enconuschent exempel è la paraula Rosaspina, la quala po vegnir legida sco versiun da la ditga da Brünnhilde (or dal conturn da la ditga dals Nibelungs), ma neutralisada in pau cun agid da l’instrumentari da la paraula. Suandond questa interpretaziun vegn la waberlohe mitigiada en furma da la saiv da rosas e las nornas vegnan minimisadas a dialas.

Tesas memia simplifitgantas, sco quella da Benfey che las paraulas europeicas sajan d’origin indic, valan oz sco antiquadas. Il cuntrari vegni renconuschì che motivs da paraulas identics èn sa sviluppads en culturas ch’èn situadas lunsch ina ord l’autra e ch’èn dal tuttafatg estras ina a l’autra. Quest fatg furma gist ina da las observaziuns las pli fascinantas entaifer la perscrutaziun da las paraulas. Carl Gustav Jung ha empruvà d’explitgar quest fenomen cun presumar ina ‹subschientscha collectiva› da l’umanitad.

Sco emprim grond collecziunader e raquintader da paraulas popularas europeicas vala il Talian Giambattista Basile; sia collecziun ‹Il Pentamerone› è cumparida en l’emprima mesadad dal 17avel tschientaner. Numerus motivs da sias paraulas cumparan er en las paraulas da Grimm. Il medem vala per l’emprima pli gronda collecziun da paraulas en lingua franzosa che Charles Perrault ha edì l’onn 1697 sut il titel ‹Histoires ou contes du temps passé, avec des moralités: contes de ma Mère l’Oye›. Las paraulas en omaduas collecziuns (e surtut en quella da Perrault) èn però vegnidas surlavuradas fermamain tras lur editurs. Ma er las paraulas popularas dals frars Grimm e tut las ulteriuras ediziuns da paraulas ch’èn vegnidas instradadas en lur successiun èn vegnidas adattadas linguisticamain. 

Versiuns da paraulas che sa basan exclusivamain sin la tradiziun orala, senza adattar l’oralitad a la lingua scritta, existan pir dapi il 20avel tschientaner. Ma tut la lavur da collecziunar paraulas apparentamain ‹originaras› sto resguardar il fatg che quellas pon esser vegnidas influenzadas indirectamain tras ediziuns pli veglias cumparidas en linguas u regiuns lontanas (cf. las expectoraziuns correspundentas qua sutvart). Quai vala dal reminent er per la paraula rumantscha ch’è influenzada fermamain d’emigrants e randulins ch’han purtà en il territori alpin influenzas tudestgas, franzosas, talianas e d’autras regiuns e tradiziuns. 

Tar paraulas popularas na sa lascha inditgar nagin origin u autur definì. L’oralitad è stada sur lung temp la furma exclusiva e vala fin oz sco la furma ‹natirala› per tradir paraulas. Malgrà quai ha la tradiziun scritta influenzà da vegl ennà la moda da raquintar a bucca, pertge che gia dapi il temp medieval èn paraulas vegnidas integradas en litteratura scritta. Quai vala tant pli per il temp a partir dal 15avel tschientaner, cura che la stampa da cudeschs ha pussibilità ina vasta derasaziun da texts scrits. Pervi da la tradiziun da raquintar orala cumparan las paraulas popularas en bleras variantas che divergeschan per part considerablamain ina da l’autra. En general pon ins constatar che las paraulas cun las pli bleras variantas furman las pli veglias e las pli derasadas. Da l’autra vart mussan però er paraulas fitg differentas ch’èn sa sviluppadas independentamain ina da l’autra en fitg differentas culturas e linguas savens sumeglientschas frappantas areguard ils singuls motivs d’acziun. Questas duas constataziuns han manà a l’index dad Aarne-Thompson che sa cumpona d’ina vart d’ina glista cumplessiva da tips da paraulas e da l’autra vart d’ina cataloghisaziun sistematica da las unitads d’acziun.

Tar la paraula sa tracti pia (sco quai è per exempel er il cas tar la chanzun populara) d’ina furma litterara entaifer la quala ins na po betg differenziar tranter originals ed imitaziuns. Schizunt il term ‹midament› na sa lascha betg applitgar a moda adequata a las paraulas: il gener litterar da las paraulas popularas vegn guidà en sia totalitad da la permutaziun d’unitads d’acziun; nagina paraula x è ‹dependenta› d’ina concreta paraula y, sco che quai è savens il cas en la litteratura tradida en furma scritta. In exempel: En si’ovra poetica ‹Faust› sa referescha Goethe evidentamain al gieu da poppas dal ‹Doktor Faust›. Ma la paraula araba ‹Il pestgader ed il spiert› na furma betg la basa per la paraula populara tudestga ‹Il spiert en la buttiglia›; omaduas paraulas sa basan be sin in’unitad d’acziun centrala ch’è identica.

Cuntrari a la ditga u la legenda è la paraula be localisada a moda fitg generala (in guaud, in chastè...). Er l’indicaziun dal temp («igl era ina giada…») na lubescha betg d’attribuir la paraula ad in’epoca istorica concreta. 

En paraulas san animals e plantas savens discurrer e sa mettan en contact cun l’erox. Plinavant cumparan creatiras mirvegliusas sco gigants u nanins, dialas, nixas, cobolds, strias e striuns u er animals da fantasia sco drags u unicorns.

In’ulteriura caracteristica furman eveniments e chaussas fantasticas ch’entran en il mintgadi: in crap che sa transfurma en aur, ina muntogna che s’avra e dat liber in stgazi, ina chasa da pizieuta che stat nunspetgadamain en in enclar.

Tipic per paraulas è er la structura repetitiva: l’erox sto per exempel schliar trais pensums u che trais frars emprovan in suenter l’auter da scuvrir in misteri.

L’erox che stat en il center da las paraulas sa chatta a l’entschatta savens en ina situaziun dischavantagiusa (el è in figliaster, il pli giuven dals fragliuns, il pli tup etc.). En il decurs dal raquint sa liberescha el (u vegn liberà) da ses handicap e cuntanscha fortuna e bainstanza. Il punct da partenza furma per ordinari ina miseria, in’incumbensa u in desideri. In pensum po consister en quai da chattar in object custaivel, da schliar in engiavin u da spendrar ina persuna striunada; per pudair reussir sto l’erox savens metter en privel sia vita. Sper l’erox datti er autras figuras tipicas che cumparan en fitg bleras paraulas: l’adversari, il gidanter, il malscuidus, il cussegliader, la persuna ch’è da spendrar e.a. En il decurs dal raquint pon adina puspè cumparair elements magics u surnatirals.

Paraulas èn er caracterisadas fermamain dal cuntrasts tranter bun e nausch; per ordinari vegn il bun remunerà ed il nausch chastia. Savens cuntegnan las paraulas elements fitg crudaivels e violents, surtut cura ch’i sa tracta da punir ils malfatschents. L’effect da las paraulas sin uffants è perquai contestà.

Paraulas popularas èn simplas da chapir, han ina structura clera ed in stil plastic. Perquai èn ellas er accessiblas a l’imaginaziun dals uffants, cumbain ch’ellas n’eran oriundamain tuttavia betg mo pensadas per uffants. 

Tar las caracteristicas stilisticas da las paraulas tutgan cumenzaments e finiziuns en furma stereotipa («Igl era ina giada...» «...e sch’els n’èn betg morts, vivan els anc adina.»). Quests elements repetitivs marcheschan il gener e gidan l’auditur u il lectur a distinguer la paraula sco tala.

Ils eveniments che vegnan descrits han lieu en in mund che sa chatta lunsch davent da la realitad. Ils motivs che cumparan en las paraulas derivan bain dal mund real; tras elements magics e mitics vegn il lieu d’acziun però localisà ordaifer il mund real. Tras il fatg che quest ambient fictiv sa chatta ordaifer pajais e culturas concretas, pledenta e cumpiglia la paraula però a medem temp l’entir mund.

Quest mund e l’auter mund èn colliads in cun l’auter a moda unidimensiunala: la persuna che deriva da quest mund na s’imaginescha betg da sa chattar en l’auter mund en ina dimensiun dal tuttafatg differenta; ils dus munds fan anzi part da la medema chapientscha da la realitad.

Las figuras che cumparan en las paraulas vegnan savens descrittas be a moda fitg generala (tipologisada), senza entrar en caracteristicas corporalas u spiertalas (abstrahà d’atgnadads generalas sco forza corporala u inschigns spezials). 

Paraulas popularas èn cumponidas en in stil abstract: ellas consistan da singuls elements che vegnan agiuntads in suenter l’auter. Il punct da vista narrativ è adina quel da l’erox; i vegnan preschentadas be las persunas las pli impurtantas.

In’autra caracteristica da las paraulas popularas è il fatg che l’erox è en viadi sulet. Questa isolaziun al lubescha però a medem temp d’esser collià cun tut e tuts. 

Savens cumpara en paraulas er ina simbolica da cifras. La pli impurtanta cifra en quest connex è il da trais. Quel correspunda al ritmus da la vita e dal discurs e gida a memorisar singulas passaschas dal text en furma da rimas, ma er sco element repetitiv: savens sto l’erox far trais giadas in’acziun per arrivar a la finamira. Ulteriuras cifras ch’èn normalmain colliadas en las paraulas cun ina muntada simbolica èn il da set ed il da tredesch. 

La simpatia da vart da l’auditur u lectur vegn per ordinari dirigida vers ils povers, tups, fomentads, flaivels, pli giuvens. Els cumparan a la fin da la paraula savens sco ils victurs ch’han superà tut ils privels e cuntanschì lur fortuna.

Sco noziun generica è il term ‹paraula populara› daventà enconuschent tras ils frars Jacob e Wilhelm Grimm. Tenor els datti trais tips da paraulas popularas. L’emprim furma la paraula d’animals, en la quala cumparan animals engraziaivels e servetschaivels. (Cuntrari a la fabla n’è quest gener betg necessariamain da caracter instructiv e moralisant). In segund tip furman paraulas burlescas, en las qualas ils elements comics e leghers stattan en il center. Il terz tip da paraulas popularas èn las ‹paraulas per propi›. Quellas sa differenzieschan dals emprims dus tips tras lur structuraziun en pliras parts e sa laschan medemamain sutdivider en trais furmas:




In tip spezial furma la paraula da dialas. Dialas èn dunnas bainvulentas u nauschas che derivan d’in reginavel surnatiral e ch’entran en contact cun ils umans. Per ordinari sa tracti tar questas dunnas da striunas u ch’ellas èn concepidas tenor spierts da la natira ni dieuas dal destin. Savens ha la diala er la funcziun d’ina ‹madritscha›. Paraulas da dialas derivan da la tradiziun dals raquints da magia da l’Egipta e da l’India sco er da paraulas da spierts (Persia) resp. da demunis (Arabia/Orient). Dapi il temp da las cruschadas (12avel tschientaner) èn quests raquints s’unids cun ideas e tradiziuns europeicas, surtut er celticas e da la mitologia nordica ("Elfen", "Alben", "Elben").

Ils motivs da las paraulas popularas (che duevan er influenzar fermamain las paraulas d’autur) derivan da fitg differentas tradiziuns. Bleras dad ellas èn d’origin oriental ed èn arrivadas en l’Europa cun ils cruschaders. Daspera èn er vegnids elavurads surtut mitus celtics e germans. La paraula germana ‹Dunna Holla› sa lascha probablamain deducir d’ina divinitad precristiana. Sumeglientschas da motivs existan er cun l’epos eroic e la fabla d’animals.

La cumparatistica internaziunala mussa ch’il medem motiv cumpara en pajais e culturas fitg differentas. Per part sa lascha quai explitgar cun l’influenza vicendaivla usitada. Ma i dat blers cas en ils quals in tal contact na para pauc probabel (p.ex. sch’igl èn cumprovadas naginas relaziuns tranter dus pievels dal temp d’origin da las paraulas). En quests cas vegn savens recurrì als archetips tenor Carl Gustav Jung. Tenor questa teoria dispona l’umanitad d’in subconscient collectiv che cuntegna in fundus d’ideas e maletgs communabel. In’autra explicaziun è quella che tschertas paraulas descrivan en furma alienada il ritus d’iniziaziun ch’è medemamain derasà en tut il mund.

Enconuschents motivs da paraulas èn:












Fin l’invenziun da la stampa da cudeschs sa tractavi tar paraulas popularas per ordinari da raquints en prosa tradids a bucca. Oriundamain vegnivan las paraulas (e vegnan per part anc adina, surtut en l’Orient) raquintadas d’in narratur davant in auditori; quai succediva per il pli a moda professiunala, vul dir en in linguatg e cun ina gestica e mimica scolada. Savens devi er en famiglia raquintaders da paraulas che devan vinavant quest bain cultural a las proximas generaziuns. Il public en mira n’eran (e n’èn) però tuttavia betg mo uffants.

Las pli veglias collecziuns da paraulas popularas europeicas derivan da Giovanni Francesco Straparola (‹Le piacevoli notti›, 1550), Giovanni Battista Basile (‹Pentameron›, 1634) e Charles Perrault (1696/97). La publicaziun da paraulas en lingua tudestga cumenza en il 17avel tschientaner cun Johannes Praetorius. 

En Germania (ed en il territori da lingua tudestga en general) vegn il term ‹paraulas› surtut associà cun la collecziun da paraulas popularas ‹Kinder- und Hausmärchen› dals frars Grimm dal 1812. I dat però numerusas ulteriuras collecziuns da paraulas popularas en lingua tudestga (p.ex. er svizras).

En Frantscha è vegnida cumpigliada l’emprima collecziun da paraulas il 1697 da Charles Perrault: ‹Histoires ou Contes du temps passé avec des moralités›. En quest connex è er vegnì creà il term "contes de fée" (istorgias da dialas), dal qual deriva la denominaziun englaisa "fairy tales" ch’è sa mantegnida fin oz per ‹paraulas›. L’element dal magic e fabulus cumpara qua gia en il num; ma i n’èn betg be creatiras miraculusas (d’origin divin u diabolic) che fan cumparair il mund da paraulas uschè fantastic, mabain er objects cun effect magic ch’èn da grond niz per ils eroxs da las paraulas u la transfurmaziun en animals u plantas che porscha bler spazi a l’interpretaziun simbolica. Auters elements sco la petrificaziun d’ina vart u la liberaziun tras las larmas d’in uman empatic da l’autra vart sa laschan analisar cun agid da l’instrumentari da la psicologia dal subconscient.

Ulteriuras enconuschentas collecziuns èn las paraulas popularas russas dad Alexander Nikolajewitsch Afanassjew, las paraulas englaisas da Joseph Jacobs e las paraulas norvegiaisas da Peter Christen Asbjørnsen. La scriptura tscheca Božena Němcová (1820–1862) ha medemamain rimnà paraulas popularas ch’èn vegnidas enconuschentas lunsch enturn (ediziun americana il 1921). Daspera ha ella sezza scrit paraulas ch’èn daventadas fitg popularas, surtut er en furma da films da paraulas (p.ex. ‹Drei Haselnüsse für Aschenbrödel›).

Las paraulas indicas èn segnadas d’ina tradiziun fitg veglia e fitg multifara. Ina da las pli impurtantas collecziuns furma la ‹Panchatantra› ch’è radund 2000 onns veglia. L’indolog Johannes Hertel ha contribuì a l’entschatta dal 20avel tschientaner in’impurtanta lavur d’ediziun scientifica da la ‹Panchatantra›. Per part duai questa collecziun avair influenzà la collecziun da ‹Las milli ed ina notgs›.

Vers l’onn 500, uschia suppon’ins, è il coc indic da questa collecziun da paraulas vegnì transponì en il persian e cumplettà tras paraulas da la cultura da la Persia (l’Iran odiern). En il decurs da l’otgavel tschientaner han ils Arabs conquistà la Persia; sinaquai è la collecziun vegnida transponida en l’arab ed enritgida cun elements da l’islam. La versiun scritta la pli veglia ch’è sa mantegnida fin oz deriva dal 15avel tschientaner.

Als raquintaders da paraulas pon tranter auter vegnir attribuids ils bards ch’han da lur vart cuntinuà cun ina cultura da raquintar ch’era gia avant maun en il territori linguistic e cultural indogerman.

Ina furma speziala dal raquintader da paraulas furma il raquintader viagiant resp. il chantadur ambulant. Quels han fatg part dal pievel viagiant enfin vers ils onns 1930. E tar tscherts pievels, sco tranter auter tar ils Berbs en l’Africa dal Nord, è la tradiziun da raquintar sa mantegnida fin oz sco part impurtanta dal patrimoni cultural immaterial.

Ma er en ils pajais industrialisads è naschì ils davos decennis in nov moviment che s’engascha per il mantegniment e la tradiziun dal raquintar (cf. p.ex. la Societad europeica da paraulas u er la Societad svizra da paraulas).

Raquintaders da paraulas maisterils che rimnavan er paraulas datti probablamain dapi ch’i dat paraulas. Els han contribuì essenzialmain a la naschientscha e la tradiziun da paraulas e da collecziuns da paraulas.

Tar ils pli enconuschents rimnaders da paraulas – ch’èn per part gia vegnids menziunads survart – tutgan il Talian Giambattista Basile (1575–1632), il Franzos Charles Perrault (1628–1703), ils Tudestgs Johann Karl August Musäus (1735–1787), Benedikte Naubert (1756–1819), ils frars Grimm (1785–1863)/(1786–1859), Ernst Moritz Arndt (1769–1860), Ludwig Bechstein (1801–1860), il Norvegiais Peter Christen Asbjørnsen (1812–1871), il Russ Aleksandr Nikolajewitsch Afanassjew (1826–1871) sco er il pedagog svizzer Otto Sutermeister (1832–1901). Las paraulas da ‹Las milli ed ina notgs› furman in’impurtanta collecziun da paraulas orientalas. Ed ina survista da paraulas da tut il mund porscha la retscha ‹Die Märchen der Weltliteratur› ch’è vegnida fundada da Friedrich von der Leyen (1873–1966).

Il temp da raquintar paraulas en la cuminanza dal vitg eran las lungas sairas d’atun e d’enviern. La rimnada da paraulas en il territori alpin ha cumenzà pir avant ca. 100 onns. Dapi lura èn dentant vegnidas rimnadas e documentadas passa 500 paraulas rumantschas e passa 1000 ditgas or da la Rumantschia. En il territori rumantsch han raquintadras e raquintaders profilads pudì vegnir registrads anc en il 20avel tschientaner.

Tar parodias da paraulas sa tracti d’adattaziuns parodisticas da las paraulas las pli enconuschentas (resp. d’elements stilistics da paraulas). Il cuntegn po sa tegnair ferm a l’original u er variar fitg. Medemamain po ina parodia sa referir ad ina singula paraula u a pliras a medem temp. Talas parodias èn er daventadas popularas en furma da film.

Tar paraulas d’art sa tracti da creaziuns sapientivas da vart da poets e scripturs; ellas vegnan perquai er numnadas en autras linguas ‹paraulas scrittas› u ‹paraulas d’autur›. Per part sa refereschan questas paraulas a motivs da la tradiziun da las paraulas popularas; il pli savens vegnan però inventadas novas istorgias fantasticas. Cun las paraulas popularas restan quellas tuttina colliadas tras lur aspects miraculus ed irreals. Lur cuntegn vegn surtut determinà da la concepziun dal mund e da las ideas d’ina persuna individuala; daspera èn paraulas d’art er suttamessas a las tendenzas generalas dal temp e dals moviments litterars correspundents. En il decurs da la romantica ha la paraula d’art cuntanschì in’emprima culminaziun ed ha er survegnì impuls che duevan esser decisivs per ses ulteriur svilup. En la romantica tempriva empruvavan ils auturs da sviluppar creaziuns artisticas genuinas che surmuntavan ils cunfins da las paraulas tradiziunalas. Tras quai na sa laschan lur cuntegn e lur muntada betg eruir be uschia. Quai è sa midà tar ils auturs da la romantica tardiva ch’han puspè preferì il tun da paraula pli simpel e popular.

L’autur da paraulas d’art ch’è vegnì recepì il pli ferm en il 19avel tschientaner è stà Wilhelm Hauff (1802–1827). Ses cudeschs da paraulas ‹Die Karawane›, ‹Der Scheich von Alexandria› e ‹Das Wirtshaus im Spessart› èn cumparids durant trais onns successivs. Ils emprims dus giogan en l’orient, il terz en il nord pli criv. Tut las paraulas da Hauff èn segnadas da l’aspect d’aventura che sa lascha declerar tras la fascinaziun da l’autur sez per la scuverta dal nov e nunenconuschent.

In dals auturs da paraulas d’art ils pli populars è il Danais Hans Christian Andersen (1805–1875) ch’è vegnì influenzà dals frars Grimm e da las paraulas d’art tudestgas. Sias emprimas ovras èn anc tegnidas en in tun popular, ma bainprest ha el sviluppà in stil tut agen. Cuntrari a las paraulas popularas che giogan en in lieu betg determinà, descriva el detagliadamain il lieu d’acziun da sias istorgias e sa stenta da restar en sia moda da raquintar datiers al mund dals uffants. Ses raquints èn segnads d’ina lingua simpla e natirala ed èn tegnids en in tun da raquintar insistent. Andersen vuleva laschar entrar en la realitad da la vita da mintgadi elements miraculus, ma senza crear ina discrepanza tranter quests dus munds, sco quai ch’igl era savens il cas tar ils romantichers. Tant en il Danemarc sco er en Germania èn ils raquints dad Andersen surtut vegnids recepids sco paraulas per uffants. Tenor l’autur sa drizza si’ovra percunter a tut las vegliadetgnas.

Las paraulas dad Oscar Wilde (1854–1900) èn segnadas da critica sociala. Confurm a l’idea da la romantica sviluppescha el maletgs ideals, metta quels però en cuntrast cun realitads crudaivlas; ubain ch’el crititgescha or da la perspectiva da la persuna che vegn nizzegiada ora l’egoissem e la superfizialitad dals regents.

Edith Nesbit (1858–1924) maina ses lecturs en in mund miraculus ed a la fin puspè enavos en la realitad. Cun sia davosa ovra ‹Wet Magic› ha l’autura er persequità intents da la pedagogia da pasch. En il medem stil è tegnida l’ovra ‹Peterchens Mondfahrt› (rumantsch: ‹Pederin sgola sin la glina›) da Gerdt von Bassewitz (1878–1923). Quella maina ils lecturs da la chombra d’uffants en in mund celestial cun caracter da fantasy. Impressiunantas èn surtut la balladas da bainvegni dals spierts da la natira allegorics en il chastè da la diala da la notg.

Per ses roman en furma da paraula ‹Nils Holgerssons underbara resa genom Sverige› ha Selma Lagerlöf (1858–1940) retschet il Premi da Nobel per litteratura (1909). In cuntegn cumparegliabel han las aventuras da Pinocchio da Carlo Collodi (1826–1890): en omaduas istorgias da cuntinuaziun vegn in uffant maltratg educà tras experientschas dolurusas.

Sper las numerusas paraulas pli novas che s’orienteschan a las paraulas orientalas, paraulas da Grimm u paraulas d’art dal 19avel tschientaner sa laschan er las istorgias da fantasy actualas attribuir en in tschert senn a las paraulas d’art. Er qua ed en retschas da films sco ‹Star Wars› cumparan caracteristicas ch’èn tipicas per las paraulas, sco per exempel indicaziuns dal temp e dal lieu vaira diffusas u il happy end.

Cuntrari a las paraulas popularas sa tracti tar paraulas d’art da la creaziun d’in scriptur concret. Savens surpiglian las paraulas d’art stil, temas ed elements da las paraulas popularas; ellas n’èn però ni caracterisadas d’ina furma da raquintar unidimensiunala ni d’abstracziuns stereotipas dal temp, dal lieu e da las persunas ch’ageschan. Medemamain vegnan psicologisadas las figuras e lur problems; i vegn pia rut cun il schema en alv e nair ed er betg preschentà explicitamain ina morala. Paraulas d’art han savens ina structura enchastrada (paraula en la paraula); ellas sa differenzieschan er en quest reguard fermamain da las paraulas popularas cun lur structura simpla e lineara.

Paraulas d’art èn pia per ordinari pli vastas e concepidas litterarmain a moda pli pretensiusa, ellas lavuran savens cun metafras e porschan descripziuns detagliadas tant da las persunas sco er dals eveniments. Cuntrari a las paraulas popularas na fineschan ellas er betg necessariamain a moda ventiraivla (cf. p.ex. ‹La pitschna sirena› dad Andersen). Sco ulteriura caracteristica sa drizzan paraulas d’art vaira ferm ad in public creschì, quai che sa mussa savens en il nivel linguistic elevà. En l’introducziun dal roman cun caracter da paraula ‹Il Pitschen Prinzi› dad Antoine De Saint-Exupéry vegn per exempel accentuà explicitamain ch’il cudesch sa drizzia tant ad uffants sco er a creschids.

Paraulas d’art èn derasadas dapi l’antica (p.ex. Apuleius: ‹Amor e Psica›, segund tschientaner s.C.). Las emprimas paraulas d’art dal temp modern èn da chattar en la collecziun ‹Le piacevoli notti› da l’autur talian Straparola. Las paraulas da dialas dal rococo franzos èn er vegnidas recepidas en il territori da lingua tudestga dal temp da la classica da Weimar, surtut tras Christoph Martin Wieland en la collecziun ‹Dschinnistan›. La paraula ‹Lulu oder die Zauberflöte› ha inspirà Emanuel Schikaneder al libretto da l’opera ‹Die Zauberflöte› da Wolfgang Amadeus Mozart. Johann Wolfgang Goethe ha scrit trais paraulas d’art: ‹Das Märchen› (en ‹Unterhaltungen deutscher Ausgewanderten›), ‹Der neue Paris› (en ‹Dichtung und Wahrheit›) e ‹Die neue Melusine› (en ‹Wilhelm Meisters Wanderjahre›).

Impurtants auturs da la paraula d’art a partir dal 19avel tschientaner èn gia vegnids menziunads en la part introductiva. I suonda qua ina survista dals svilups dals dus davos tschientaners en furma concisa: Paraulas d’art han scrit blers auturs da la romantica, en Germania tranter auter Ludwig Tieck (‹Der blonde Eckbert›, 1797), Novalis (las paraulas en il raquint ‹Die Lehrlinge zu Sais› da 1798–1799 ed en il fragment dal roman ‹Heinrich von Ofterdingen› dal 1800), Friedrich de la Motte Fouqué (‹Undine›, 1811), E.T.A. Hoffmann ch’ha tematisà l’opposiziun tranter la realitad poetica da las paraulas e la realitad da la vita da mintgadi prosaica (‹Der goldne Topf›, 1814), Adelbert von Chamisso (‹Peter Schlemihls wundersame Geschichte›, 1813; rumantsch: ‹L’um ch’ha pers sia sumbriva. L’istorgia mirvegliusa da Peter Schlemihl›) e Clemens Brentano (‹Gockel, Hinkel und Gackeleia›, 1838). Sumegliantamain stgaffeschan las paraulas plain fantasia dal romanticher franzos Charles Nodier in mund che cuntrastescha il bizar ed il mirveglius.

Er la litteratura da l’epoca da la restauraziun (1815–48) è ritga da paraulas d’art. Bleras dad ellas han cuntanschì la popularitad da paraulas popularas. En la Germania dal temp dal Biedermeier vala quai surtut per las paraulas da Wilhelm Hauff ‹Die Geschichte von Kalif Storch›, ‹Der Zwerg Nase›, ‹Die Geschichte von dem kleinen Muck› e per la ‹Historie von der schönen Lau› dad Eduard Mörike. En il Danemarc ha Hans Christian Andersen scrit in grond dumber da paraulas d’art ch’appartegnan ozendi a la litteratura mundiala (t.a. ‹Ils novs vestgids da l’imperatur›, ‹La pitschna sirena›, ‹L’andina trida› u ‹La regina da la naiv›).

Er poets che vegnan attribuids al realissem han scrit paraulas d’art, en il territori tudestg per exempel Theodor Storm (‹Die Regentrude›) e Gottfried Keller (‹Spiegel, das Kätzchen›). Vers la fin dal 19avel tschientaner, durant l’epoca da la neoromantica, ha Oscar Wilde stgaffì en l’Engalterra sias ovras poeticas en furma da paraula (t.a. ‹Il prinzi ventiraivel ed autras paraulas› ed ‹A House of Pomegranates›).

Il gener da la paraula d’art è er sa mantegnì durant l’entir 20avel tschientaner e fin il di dad oz. Manfred Kyber è vegnì enconuschent tras sias paraulas d’animals; remartgablas èn er las paraulas grotescas e fantasticas da Richard Hughes. Medemamain ha Hermann Hesse scrit intginas paraulas satiricas ed J.R.R. Tolkien paraulas d’art plain umor.

Cun volver apparentamain il dies a la realitad exteriura èsi pussaivel da transportar en la paraula d’art cuntegns ch’intendan ina critica sociala. Quai è per exempel il cas en las paraulas da Goethe dal 1795 che crititgeschan a moda simbolica las relaziuns socialas en Frantscha dal temp suenter la Revoluziun. In auter exempel furman las paraulas da Gerhart Hauptmann (1941) che cuntegnan ina critica zuppada envers l’igiena da razza naziunalsocialistica e l’uschenumnada eutanasia. 

La paraula d’art po er crescher a furmas pli vastas sco il roman da paraula, il drama da paraula u l’opera da paraula. Questas furmas pli lungas èn surtut sa sviluppadas dapi la popularisaziun da la litteratura da fantasy ad in gener derasà vastamain. Sper divers exempels gia menziunads fan er part da questas furmas da transiziun ed adaptaziun ils suandants classichers da la litteratura: William Shakespeare: ‹The Winter’s Tale› (1623), Jonathan Swift: ‹Ils viadis da Gulliver› (1726), Charles Dickens: ‹A Christmas Carol› (1843), Lewis Carroll: ‹Alice’s Adventures in Wonderland› (1865), Michael Ende: ‹Die unendliche Geschichte› (1979).




</doc>
<doc id="6546" url="https://rm.wikipedia.org/wiki?curid=6546" title="Versets magics e da medischina">
Versets magics e da medischina

Mintga cultura veglia aveva ses agents versets magics tge agidan als lieuds da cretscher ha ina vita magica.Quels versets magics en vegni rezita dals druids en zeremonias magicas.

Qua en in pers:



</doc>
<doc id="6551" url="https://rm.wikipedia.org/wiki?curid=6551" title="Touring Club da la Svizra">
Touring Club da la Svizra

Il Touring Club da la Svizra (TCS) (tudestg: "Touring Club Schweiz", franzos: "Touring Club Suisse", talian: "Touring Club Svizzera") è l'organizasiun per assister als automobilistas. 


</doc>
<doc id="6553" url="https://rm.wikipedia.org/wiki?curid=6553" title="Celts (sursilvan)">
Celts (sursilvan)

Ils Celts (lat. "celtae", "galli"; grec. "keltoi", "galatai" – ils valurus, ils nobles) eran ina gruppa da pievel dall'antica ell'Europa. Igl ei buca clar, sche ils lungatgs celtics derivan dallas culturas dils Celts. Ils Celts eran buc mo in pievel, mobein seconstituevan da differentas gruppas culturalas. 

Ils lungatgs celtics fuorman ina atgna gruppa da lungatgs indoeuropeics.

Tenor retschertgas archeologicas tanscheva la derasaziun da la cultura dals Celts dal l'Engheltiara dal sidost, Spagna e Frontscha dal nord, en il vest enfin Ungarea, Slovenia e Croazia dal nord, da l'Italia dal nord enfin las muntognas en la Tiaratudestga.


</doc>
<doc id="6554" url="https://rm.wikipedia.org/wiki?curid=6554" title="Perditga da Müstair">
Perditga da Müstair

Alla fin dil 14avel tschentaner ha la claustra da Müstair publicau in text che cuntegn divers dretgs, che pertuccan era il pievel. Per che gliez capeschi quei, ei quei text vegnius screts per romontsch. Ella s'auda tier las empremas perditgas screttas per romontsch. Ensemen cun l'emprova da plema da Würzburg e la versiun interlineara da Nossadunnaun ein quels texts ils sulets texts romontschs manteni ch'ein screts avon igl onn 1500.



</doc>
<doc id="6555" url="https://rm.wikipedia.org/wiki?curid=6555" title="Surmeir e Surses">
Surmeir e Surses

Quei artechel descriva e differenziescha ils plaids "Surmeir" e "Surses".

Il plaid Surmeir cuntegn "MAURUS". Cun Surmeir vegn la siara denter ils greps ella cavorgia da Schyn che sesanfla denter Tusaun e Casti descretta.

Surses ha el secund element dil plaid in reflex da SAXUM. Il Crap Ses ei il cunfin denter Sutses e Surses. Il Crap Ses secatta el sid da Casti. 



</doc>
<doc id="6557" url="https://rm.wikipedia.org/wiki?curid=6557" title="Emprova da plema da Würzburg">
Emprova da plema da Würzburg

La pli veglia perditga rumantscha è vegnida scritta en furma d'ina emprova da plima en in codex da la claustra da Son Gagl, che sa chatta oz a Würzburg.

Questa emprova è vegnida scritta en il 10avel tschientaner. 

I sa tracta d'ina suletta frasa: "Diderros ne habe diege muscha".

En general èn ils linguists da l'avis ch'i sa tractia d'ina frasa rumantscha. Ins na sa dentant betg dir dir, tgi, resp. tge persuna che ha scrit questa frasa.

Significaziun: Ins suppona che la frasa sinifitgescha, che la persuna che ha scrit il text n'haja betg mustgas (sursilvan: buc haver mustgas = betg avair gust) da far insatge. Il text è dentant memia curt per sclerir il secret misterius. Igl è bain pussaivel che l'autur derivava dal Grischun u da la Val dal Rain songagliaisa ch'era da quel temp era rumantscha.

Cumpareglia: Engiavinera veronaisa


</doc>
<doc id="6558" url="https://rm.wikipedia.org/wiki?curid=6558" title="Versiun interlineara da Nossadunnaun">
Versiun interlineara da Nossadunnaun

In fragment d'ina versiun interlineara d'ina pregia da s.Pirmin ord ina claustra, forsa Faveras, Mustér ni Müstair.

Ord il contuorn dalla Rezia, Furca e tochen tier il Hirschensprung deriva il secund document da cunferma screts per romontsch. El translatescha in priedi dil latin el lungatg vulgar. Ils plevons eran motivai da purtar il plaid da Diu el lungatg dil pievel. E quei naven d'il 9avel tschentaner. Il translatur ha translatau quei document per romontsch denter las lingias dil text original latin. Quei numnan ins ina versiun interlineara. Deplorablamein ei quella emprova fetg cuorta. Ella dat aunc da studegiar als linguists, denton il text ei screts segir per romontsch.

Il text romontsch ei buc adina bein capeivels. Enqualgadas mo cun la versiun latina. Il translatur ha era giu breigias da translatar iltext original. Gia la versiun latina era influenzada fetg dil latin vulgar. 
Il document che vegn numnaus codex 199 da Nossadunnaun datescha gia ca. digl onn 800. La translaziun ei succedida el 11avel ed 12avel tschentaner. La derivonza dil codex ei buca sclarida. En damonda vegnan las claustras da Faveras, tochen Mustér ni schizun Müstair.


</doc>
<doc id="6560" url="https://rm.wikipedia.org/wiki?curid=6560" title="L'olma">
L'olma

L'olma ei ina poesia da Carli Fry.



</doc>
<doc id="6561" url="https://rm.wikipedia.org/wiki?curid=6561" title="Mo aunc in pign mument (sursilvan)">
Mo aunc in pign mument (sursilvan)

Mo aunc in pign mument ei ina poesia da Sep Mudest Nay, publicada el Tschespet 26 (1947), 157



</doc>
<doc id="6563" url="https://rm.wikipedia.org/wiki?curid=6563" title="Gian Fontana">
Gian Fontana

Gian Fontana (* 16 da november 1897 a Fidaz; † 30 da november 1935 a Flem) era in scribent romontsch e scolast a Flem. Sia ovra fa part alla lirica ni alla novella.

Fontana ei carschius si en ina famiglia purila a Fidaz sco fegl da Josef Fontana (1870–1938) e Margreta nat. Capaul (1870–1937). La scola ha el frequentau sco gia siu bab a Flem, gia da lezzas uras vegneva dau scola per tudestg e la vischnaunca ha munchentau da midar lungatg d'instrucziun. La casa paterna da Fontana schai sut ina prada che porta il num tudestg "Brunner", da leu ves'ins bein il Lag la Cresta egl Uaul Grond. La casa schai direct sper la via viers Bargis, nua ch'ils Fontana havevan in'acla.

Fidaz ei in anteriur uclaun da gualsers si sur Trin e Flem. En in rodel da 1572 portan tut las famiglias nums tudestgs. 1646 anfl'ins la scripziun dubla «Meister Jakob Funtauna oder Brunner», 1668 cumpara era «Jon Fontauna, Sohn des Meisters Zacharias Brunner». Fidaz ei vegnius reromonontschaus a partir dil 17avel tschentaner, aschia ein nums da funs sefuormai ch'ei dat strusch en in auter liug, sco per exempel "La drusna" da romontsch "La rusna" a "D'Rusna" e "L'Uanna" da "D'Wanna" ni "Catenz" e "Val Cahermen" che van anavos sin dus nums derasai tiels gualsers, Tönz (dad Antonius) ed Hermann.
Gian Fontana ei vegnius battegiaus sil num tudestg Hans sco ei era da lezzas uras disa. Dus da ses fargliuns purtavan ils nums Zacharias e Jakob, sco ils treis, matei antenats dil 17avel tschentaner. La schlatteina ei pia buca parentada culs Fontana dal Surmir. La derivonza gualsra e romontscha era impurtonta per Gian Fontana, la poesia "L'Arma dils Capaul" dedichescha el a sia schlatteina materna.

1914 ha el cun 7 onns entschiet il seminari cantunal a Cuera, nua ch'el ha per l'emprema gada gudiu instrucziun en siu lungatg mumma entras il schazegiau scolast ed augsegner Gion Cahannes (1872–1947) da Dardin. Suenter igl examen 1917 ha el surpriu la scola mesauna a Flem, plitard la scola reala ch'el ha menau entochen 1935.

1931 ha el maridau Annamaria nat. Lüscher, da Turitg che luvrava ella casa d'uffons «Sunnehüsli» a Fidaz. Cuort suenter las nozzas ein ses dus fegls, emprem Gaudenz e dus onns plitard ei Martin Fontana naschius. Il davos gi da november eis el morts a Flem suenter cuorta malsogna d'in malcostas zuppau.

Fontana ha emprem scret per tudestg, singulas poesias denton gia naven da 1914 per part per romontsch. 1921 ei la midada succedida. Gliendisgis-Pascas ha Gian Fontana mes a pupi in credo per il romontsch en siu diari, pli probabel influenzau entras Giacun Hasper Muoth e la fundaziun dalla Renania. L'uniun per ils reformai dalla Sutselva e Surselva ha da lezzas uras fundau ils organs da publicaziuns "Calender Per Mintga Gi" sco era il "Dun da Nadal" ed el december 1920 la gasetta "Casa Paterna" ed ha aschia fatg pusseivel empremas publicaziuns entras Gian Fontana.

En si'ovra fa el diever d'in vegl vocabulari ch'el auda a Fidaz ed a Flem. Entuorn quels plaids scriva el sias historias per che quels mondien buc a piarder. Ils nums da funs ein memdemamein da grond'impurtonza en sia ovra, ils vitgs descrets portan savens nums da funs en vischinonza dils loghens reals che han inspirau il scribent che ha darar bandunau la patria. Siu lungatg muossa vitier in colorit tipic da Flem che sedifferenziescha dil Sursilvan standartisau. In exempel suonda alla fin da quei artechel.

Fontana ei vegnius recipius da varius cumponists, aschia han Tumasch Dolf, Corin Curschellas, Gion Antoni Derungs, Hans Erni (1867-1961), Hans Lavater (1885-1969), Giusep Maissen (1906-1963) , Giusep Tschuor (*1940) ed aunc auters cumponiu melodias tier sias poesias. Robert Grossmann (* 1953) ha scret l'opera "Il president da Valdei" suenter ina novella da Fontana. 

L'emprema poesia en memoria da Gian Fontana ei cumparida 1936. Oscar Peer ha 1958 scret sia dissertaziun davart Fontana ed er'Andri Peer ei sefatschentaus cul poet en Surselva. 1920 ha el retschiert il premi Schiller dalla fundaziun da Schiller svizzera.

A Fidaz regorda ina fontauna a Fontana ed ella cuort dalla Ligia Grischa a Trun sesanfla ina platta commemorativa.

Sil fil ei'l chignaus e laghegi' ella bassa.
Uss schunsch' el las forzas el giuv dad itschal,
ed ussa in griu, ella sgola, la rassa!
Ei'l smers? - Sc'ina furia sederscha a val
il favugn.

Siu flad calirau tras cafuglias sesbuffa.
El misla la greppa, scarsin' il granit.
La schiembra sils cons e la zundr' el sbaruffa.
Tral vitg va in griu alteront e git:
il favugn!

La schetg' embanida uorl' e seplacca.
Il cuolm s'aulz' e crescha. Sederscha el prest?
El spazza ustonzas, cadeinas el sfracca.
Lavinas van, destadaus vegn il crest
dil favugn.

Ed ussa secalm'el leugiu en planiras,
carsina la vegn' aunc, ragud' il curtgin.
Lu quesch' el, va staunchels, spussaus da caliras
tiel lag ed enquer' en las undas la fin.


</doc>
<doc id="6564" url="https://rm.wikipedia.org/wiki?curid=6564" title="Tera neira">
Tera neira

Tera neira è il titel d'ina poesia da Giatgen Mitgel Uffer.


</doc>
<doc id="6565" url="https://rm.wikipedia.org/wiki?curid=6565" title="Leza Uffer">
Leza Uffer

Leza Uffer (4 da settember 1912 a Tinizong – 2 d'avust 1982 a Son Gagl) era in scriptur e perscrutader rumantsch.

Leza Uffer è naschì ils 4 da septemer 1912 a Tinizong en il Surses sco figl da Giatgen Mitgel Uffer, in scriptur e magister, e dad Anna Sibila naschiada Spinas da Tinizong. El era maridà cun Josy Uffer naschida Hasler. 

El ha frequentà il gimnasi a Son Gagl e Sviz. Suenter ha el studegià romanistica ed istorgia d'art a Turitg, Roma, Firenza, Perugia, Genevra e Paris. Il 1939 ha el promivì a l'Universitad da Turtig cun dissertaziun davart la paraula rumantscha cul predicat "magna cum laude". Tranter il 1937 ed il 1978 ha el lavurà sco magister a la Scola chantunala da Son Gagl. Uffer ha er instruì lingua e litteratura rumantscha a l'Universitad da Genevra.

L'onn 1946 ha el fundà la gasetta "Igl Grischun Central" da la quala el è stà l'editur fin il 1948.

Uffer è l'autur da l'interrumantsch, ina lingua da scrittira rumantscha proponida sin basa da l'idiom surmiran.

Annalas da la Societad Retorumantscha (1983)



</doc>
<doc id="6571" url="https://rm.wikipedia.org/wiki?curid=6571" title="UBS">
UBS

La UBS "(Union des banques suisses)" è ina banca svizra. La banca è la pli gronda da la svizra. Las sedias da la banca sa chattan a Basilea ed a Turitg.


</doc>
<doc id="6577" url="https://rm.wikipedia.org/wiki?curid=6577" title="Gualsers">
Gualsers

Ils Gualsers èn ina gruppa etnica alemana che viva en las Alps. Els discurran tudestg gualser, in dialect aleman. Ils Gualsers han bandunà durant il temp medieval la regiun da l’actual chantun Vallais ed èn migrads en autras regiuns svizras, en l’Italia dal Nord, en il Principadi dal Liechtenstein ed en l’Austria. 

Avant ca. 1000 onns han ils Gualsers cuntanschì sin lur viadi davent da la Part Sura Bernaisa il Goms en il Vallais ed han populà successivamain la part sura da la Val dal Rodan. Enturn il 13/14avel tschientaner han singulas gruppas da Gualsers cumenzà a bandunar plaun a plaun la Val dal Rodan ed èn partidas en tut las direcziuns, oravant tut dentant vers ost:


Ils motivs per las migraziuns dals Gualsers durant il temp medieval n’èn betg sclerids dal tuttafatg. Ins suppona che diversas raschuns han influenzà la migraziun. In motiv po esser stà il squitsch da la populaziun ch’ha manà a la tschertga da novs terrens da producziun. Las migraziuns dals Gualsers stattan qua en in sumegliant context sco la colonisaziun da l’ost tudestga, nua che colonists tudestgs èn sa chasads en ils territoris slavs e baltics en l’ost, en la Carinzia ed en la Steiermark.

Ils Gualsers han sviluppà tecnicas che pussibilitavan era da cultivar regiuns muntagnardas pli autas. Ils signurs territorials da quellas regiuns han promovì la colonisaziun cun deliberar ils colonists da las taglias e cun dar ad els privilegis colonisatorics spezials. Uschia ha l’access a novs terrens pussibilità als Gualsers da sa deliberar da la sclavitid feudala. Pervi da lur atgna constituziun legala vegnivan ils Gualsers era numnadas ‹Libers›. Cunzunt ils Gualsers derivants dal vitg gualser Gressonay èn daventads enconuschents a partir dal 16avel tschientaner sco chasegliaders e commerziants ambulants da success. Els provedivan lur clientella en las regiuns pli bassas da l’Europa Centrala.

La lingua e la cultura dals Gualsers èn per part restadas viventas fin oz. Il gualser è ina varianta particulara dal dialect tudestg dal sidvest, numnada autischem aleman ("Höchstalemannisch"). L’autischem aleman sa differenziescha fermamain dals dialects da l’aut aleman ("Hochalemannisch") dal Grischun e dals dialects dal bass aleman ("Niederalemannisch") dal conturn dal Vorarlberg. Ina caracteristica che definescha il tudestg gualser è il tun /sch/ en pleds sco "schi" ‹ella› (singular e plural), "iisch/ünsch" ‹a nus›, "Müüsch/Miisch" ‹mieurs›, "Hüüscher/Hiischer" ‹chasas›.

Ulteriurs tratgs dal gualser tutgan tar las caracteristicas pli generalas dals dialects alemans dal vest e dal sidvest. En il Grischun ed en il Vorarlberg sa differenzieschan questas caracteristicas dentant uschè fitg dals dialects da la regiun ch’er ellas han in caracter definind. Da quellas furmas fan part il preschent "er geit, steit" ‹el va, stat› (uschia er en il tudestg bernais, ma en ils dialects da l’ost èsi "er gaat/goot, staat/stoot"). U il plural da duas silbas dals masculins ferms: "Taga" ‹dis› (en ils dialects da l’ost èn quests plurals apocopads e savens era stgirentads, "Taag" u "Tääg"). Il medem vala per il /k/ inizial ch’è spustà ad in /ch/, sco en "Chind" ‹uffant›, quai ch’è in tratg dals dialects aut alemans fitg derasà, ma che na cumpara betg en ils dialects da la vallada dal Rain dal Grischun, dal Liechtenstein e dal Vorarlberg. 


L’idea derasada ch’i dettia er in tip da bajegiar tipicamain gualser na constat dentant betg. Quest tip da bajegiar è plitost da caracter alpin ch’exclusivamain gualser. 




</doc>
<doc id="6581" url="https://rm.wikipedia.org/wiki?curid=6581" title="Ecser">
Ecser

Ecser (slovac: Ečer, tuts dus pronunziads Etscher [ˈɛtʃɛr]) è in vitg dal Comitat da Pest en Ungaria. Il lieu dumbra approximativ 3'250 abitants e sa chatta en ils conturns da Budapest.


</doc>
<doc id="6588" url="https://rm.wikipedia.org/wiki?curid=6588" title="Ocean Pacific">
Ocean Pacific

L'Ocean Pacific è il pli grond dals tschintg oceans dal mund cun 169.2 miliuns km².


</doc>
<doc id="6591" url="https://rm.wikipedia.org/wiki?curid=6591" title="Ocean Atlantic">
Ocean Atlantic

Il Ocean Atlantic è il segund pli grond dals tschintg oceans dal mund cun 106.4 miliuns km².


</doc>
<doc id="6592" url="https://rm.wikipedia.org/wiki?curid=6592" title="Ocean Indic">
Ocean Indic

L'Ocean Indic è il terz pli grond dals tschintg oceans dal mund cun 32,1 miliun km².


</doc>
<doc id="6594" url="https://rm.wikipedia.org/wiki?curid=6594" title="Ocean Antarctic">
Ocean Antarctic

L'Ocean Antarctic è il quart pli grond dals tschintg oceans dal mund cun 20.3 miliun km².


</doc>
<doc id="6595" url="https://rm.wikipedia.org/wiki?curid=6595" title="Ocean Arctic">
Ocean Arctic

L'Ocean Arctic è il pli pitschen dals tschintg oceans dal mund cun 14.05 miliun km².


</doc>
<doc id="6596" url="https://rm.wikipedia.org/wiki?curid=6596" title="Ocean">
Ocean

In ocean (dal grec Ωκεανός, Okeanos (Oceanus)) è ina gronda massa d'aua ensalada. Ils oceans èn partids en mars.

En total èn 71 % da la surfatscha da la Terra cuverts cun mars (ils oceans e lur mars laterals). Els sa concentreschan sin l'emisfera maritima, il center da la quala sa chatta en il Pacific gigantic sper la Nova Zelanda. Visavi, sin l'emisfera continentala, sa chattan be l'Atlantic, l'Ocean Arctic e parts da l'Ocean Antarctic e da l'Ocean Indic.

Ils tschintgs oceans dal mund èn:



</doc>
<doc id="6597" url="https://rm.wikipedia.org/wiki?curid=6597" title="Mar Mediterrana">
Mar Mediterrana

La Mar Mediterrana (latin "Mare Mediterraneum") u er Mar Mediterrana Europeica è ina mar mediterrana situada tranter l’Europa, l’Africa e l’Asia. Ella furma ina mar laterala da l’Ocean Atlantic; damai ch’ella è colliada cun quel be tras la Via da Gibraltar fitg stretga, vala ella er sco mar interna. En la lingua tirca ed araba vegn la Mar Mediterrana er numnada ‹Mar Alva› (البحر الأبيض/"al-baḥr al-abyaḍ" resp. tirc "Akdeniz").

Ensemen cun las inslas e las regiuns da costa da l’Europa dal Sid, da l’Asia Minura e da l’Africa dal Nord furma la Mar Mediterrana la zona mediterrana ch’è segnada d’in agen clima e d’ina flora e fauna specifica.

La surfatscha da la Mar Mediterrana munta a radund 2,5 milliuns km² e ses volumen a 4,3 milliuns km³. En la Profunditad da Calipso cuntanscha ella sia profunditad maximala da 5267 meters. En media mesira la profunditad da l’aua radund 1430 meters. 

Da tut las mars mediterranas è la Mar Mediterrana Europeica quella ch’è enserrada il pli ferm da la terra franca resp. ch’è spartida il pli ferm da l’ocean. In’ulteriura spezialitad munta il fatg ch’ella è situada tranter ils trais continents Africa, Europa ed Asia. La Mar Mediterrana vegn considerada sco mar laterala da l’Ocean Atlantic. 

En il vest è ella colliada tras la Via da Gibraltar cun l’Ocean Atlantic, en il nordost sur las Dardanellas, la Mar da Marmara ed il Bosporus cun la Mar Naira ed en il sidost dapi il 1869 sur il Chanal da Suez cun la Mar Cotschna che furma ina mar interna da l’Ocean Indic.

Surtut en l’ost ed en il nord è la Mar Mediterrana segnada d’atgnas mars lateralas e da golfs.

En la profunditad enconuscha la mar dus batschigls caracteristics, in occidental ed in oriental, ils quals vegnan spartids da la sava Tunesia – Italia ch’è seismicamain fitg activa. Datiers da questa zona centrala è er situà il batschigl tirren che sa lascha definir sco terz batschigl independent.

En il senn da las structuras natiralas sutdividan ins la Mar Mediterrana en ina part occidentala ed ina orientala. 

Mar Mediterrana Occidentala:

Mar Mediterrana Orientala:

Pli darar vegn la mar er sutdividida en ina part occidentala, ina part centrala ed ina part orientala. En quest cas vegnan las parts da la Mar Mediterrana situadas enturn la Peninsla Taliana attribuidas a la Mar Mediterrana Centrala: Mar Ligura, Mar Tirrena, Via da Sicilia, Golf da Gabès, Mar Ionica e Mar Adriatica. 

En direcziun da l’ura han ils suandants stadis part da la costa mediterrana: 


Gibraltar e las duas basas militaras Akrotiri e Dekelia sin l’insla Cipra furman territori naziunal britannic, ma na tutgan uffizialmain betg tar il Reginavel Unì. Ils Territoris Palestinais cunfineschan cun la Mar Mediterrana en la Strivla da Gaza.

Ultra dals stadis che tanschan directamain fin a la mar, vegnan er ils stadis pitschens Citad dal Vatican e San Marino attribuids als stadis mediterrans. Per part è quai er il cas tar Andorra e la Macedonia. 

Tar la Mar Mediterrana tutgan diversas gruppas d’inslas sco er inslas singulas grondas e pitschnas. La pli gronda insla da la Mar Mediterrana è Sicilia, suandà da la Sardegna che furman tuttas duas regiuns da l’Italia. Ulteriuras grondas inslas mediterranas èn Cipra, Corsica e Creta. La Cipra e Malta cun sias inslas vischinas furman ils dus sulets stadis insulars situads en la Mar Mediterrana. Cun bundant tschintg milliuns abitants è la Sicilia l’insla mediterrana che dumbra per lunschor la pli gronda populaziun.

Las pli impurtantas gruppas d’inslas situadas en la Mar Mediterrana furman dal vest a l’ost:

A la costa dal vest da la Mar Mediterrana è situada la Peninsla Iberica cun la Spagna ed il Portugal; en il nord ed en il vest vegn quella circumdada da l’Atlantic ed en il nordost è ella colliada tras las Pireneas cun la Frantscha. En l’ost suonda la Peninsla Apennina che cumpiglia la gronda part da l’Italia. Il Balcan, situà tranter l’Adria, la Mar Egeica e la Mar Naira, cumpiglia vastas parts da l’Europa dal Sidost; en si’extensiun vegn questa peninsla definida differentamain. Er l’Asia Minura vegn per part resguardada sco peninsla situada tranter la Mar Naira e la ‹Mar Alva› (= Mar Mediterrana).

Da dimensiun considerablamain pli pitschna èn peninslas sco la Calabria e Salento en l’Italia dal Sid, l’Istria en la Croazia (che furma la pli gronda peninsla en la Mar Adriatica), il Peloponnes, Attica e Chalkidiki en la Grezia sco er la peninsla Gallipoli en la part europeica da la Tirchia. La costa dal sid, ch’è bler main structurada, cumpiglia la peninsla Cap Bon en la Tunesia e la Kyrenaika en la Libia. 

Las costas èn situadas per lung da las regiuns grondas caracteristicas che cunfineschan cun la Mar Mediterrana, numnadamain la Peninsla Iberica, la riva mediterrana franzosa, la Peninsla da las Apenninas, il Balcan, la Grezia (sco peninsla dal Balcan), l’Asia Minura, la Levanta (Proxim Orient) ed il Maghreb (Africa dal Nord). Quest ultim cumpiglia l’entira mesadad meridiunala da la costa; qua furma l’Atlas la suletta muntogna ch’influenzescha la lingia da la costa, uschia che quella è bler pli guliva.

Enconuschentas parts da la costa furman: 









Grondas citads situadas a la costa da la Mar Mediterrana èn (dumber d’abitants dal 2007): Malaga (561 250), Valencia (797 654), Barcelona (1 605 602), Marseille (826 700), Nizza (347 100), Genova (620 316), Napoli (975 139), Palermo (675 018), Messina (247 592), Athen (745 514, incl. l’aglomeraziun 3 761 810) Istanbul (11 372 613), Izmir (2 649 582), Antalya (775 157), Beirut (1 700 000, incl. l’aglomeraziun 2 000 000), Tel Aviv (390 100, incl. l’aglomeraziun 3 150 800), Port Said (500 000), Damietta (1 093 580), Alexandria (4 110 015), Benghazi (1 470 987), Tripoli (1 682 000), Tunis (1 200 000, incl. l’aglomeraziun 3 000 000) ed Algiers (2 159 051, incl. l’aglomeraziun 3 456 701).

En la Mar Mediterrana resp. en las mars cunfinantas sbuccan tranter auter ils suandants flums d’ina lunghezza d’almain 200 kilometers: 

Nil (6852 km, Egipta), Ebro (925 km, Spagna), Rodan (812 km, Svizra/Frantscha), Cheliff (700 km, Algeria), Po (652 km, Italia), Nahr al-Asi/Orontes/Asi Nehri (571 km, Tirchia), Seyhan (560 km, Tirchia), Büyük Menderes (550 km, Tirchia), Moulouya (550 km, Maroc), Mariza/Meriç/Evros (515 km, Grezia/Tirchia), Júcar (498 km, Spagna), Medjerda (450 km, Tunesia), Adisch (415 km, Italia), Struma/Strymonas (408 km, Grezia), Tevere (405 km, Italia), Gediz (405 km, Tirchia), Vardar/Axios (388 km, Grezia), Segura (325 km, Spagna), Acheloos (297 km, Grezia), Aliakmonas (297 km, Grezia), Drin (285 km, Albania), Turia (280 km, Spagna), Vjosa (272 km, Albania), Ceyhan (260 km, Tirchia), Göksu (260 km, Tirchia), Nestos/Mesta (243 km, Grezia), Arno (240 km, Italia), Neretva (225 km, Croazia), Aude (224 km, Frantscha), Piave (220 km, Italia), Pinios (217 km, Grezia), Reno (212 km, Italia), Ter (208 km, Spagna) e Küçük Menderes (200 km, Tirchia).

Vitiers vegn l’afflussiun cuntinuanta nà da l’Atlantic e nà da la Mar Naira (sur la Mar da Marmara ed il Bosporus).

En il decurs dal 8avel tschientaner a.C. ha l’Imperi assiric sut il retg Tiglat-Pileser III extendì ses domini fin en la part orientala da la Mar Mediterrana (Levanta, Cipra, Delta dal Nil). Ils Assirs numnavan la Mar Mediterrana ‹Mar sura da la rendida dal sulegl› u simplamain ‹Mar sura›.

Economicamain e culturalmain è la regiun da la Mar Mediterrana surtut vegnida dominada durant l’emprim millenni a.C. dals Grecs e Fenizians. Omadus pievels na disponivan però betg da gronds imperis serrads, mabain eran dividids en singulas citads-stadis. La suletta excepziun da vart dals Grecs ha furmà l’Imperi dad Alexander, il qual ha cumpiglià a partir da ca. 330 a.C. l’entira part orientala da la Mar Mediterrana. Quest imperi ha bain be existì paucs onns, ma ha tuttina consolidà a lunga vista l’influenza da la cultura greca en la regiun (hellenissem). Cartago, ina colonia feniziana en la Tunesia odierna, è sa sviluppada a partir da ca. 550 a.C. ad in stadi da surfatscha, il qual ha predominà fin en il terz tschientaner a.C. en la part occidentala da la Mar Mediterrana.
A partir da la Segunda Guerra punica (218–201 a.C.) han ils Romans dominà vastas parts da la Mar Mediterrana, la quala els numnavan "mare nostrum" (‹nossa mar›). L’onn 30 a.C. è l’Egipta daventada ina provinza romana. Sut il domini da l’imperatur Claudius (41–54 s.C.) han ils Romans la finala conquistà l’Imperi da Mauretania. Da qua davent ha l’Imperi roman ("Imperium Romanum") enserrà per radund 300 onns l’entira Mar Mediterrana. 

Suenter il declin da l’Imperi roman occidental en il 5avel tschientaner è l’Imperi roman oriental (pli tard: Imperi bizantin) sa mantegnì l’emprim sco pussanza regiunala en la part orientala da la Mar Mediterrana. En il decurs dal 7avel tschientaner èn alura vastas parts da la zona mediterrana vegnidas sut pussanza araba. En il 11avel tschientaner han ils Tircs, che derivavan da l’Asia Centrala, stgatschà per gronda part ils Bizantins da l’Asia Minura. L’onn 1453 han els conquistà Constantinopel ed abattì definitivamain l’Imperi bizantin. Successivamain è l’Imperi osmanic s’extendì sur numerus stadis successurs dal califat dals Umayyads ed è restà fin en il 19avel tschientaner la pli impurtanta pussanza situada a la Mar Mediterrana. Il pli grond adversari areguard la predominanza sin la mar han furmà durant il 15avel e 16avel tschientaner ils Venezians. 

Durant il 19avel ed l’entschatta dal 20avel tschientaner è quasi l’entira zona mediterrana vegnida sut la controlla da pussanzas europeicas, surtut da la Frantscha e da la Gronda Britannia. Durant l’Emprima Guerra mundiala (1914–1918) ed anc pli ferm durant la Segunda Guerra mundiala (1939–1945) è er la Mar Mediterrana daventada in champ da battaglia. En il decurs da l’emprima mesadad dal 20avel tschientaner han las colonias europeicas en l’Africa dal Nord ed en l’ost da la Mar Mediterrana cuntanschì successivamain lur independenza. Da muntada istorica, e quai en plirs reguards, è stada la fundaziun dal stadi Israel l’onn 1948.

En il 21avel tschientaner è la Mar Mediterrana lieu d’acziun da differentas undas da migraziuns. D’ina vart è da constatar in moviment da migraziun nà da l’Africa vers il continent europeic; da l’autra vart èn creschids ils moviments da migraziun nà dal territori asiatic vers il continent europeic (t.a. pervi dal conflict en Siria). Tut quai ha manà a la crisa da fugitivs actuala en l’Europa.

La Mar Mediterrana Europeica furma per gronda part ina restanza da la Tethys, pia d’in grond ocean primar en furma da golf che vegniva circumdà dal supercontinent Pangea. La furmaziun da la Mar Mediterrana ha cumenzà dal temp che Pangea è rut dapart e che la platta africana (che furmava da quel temp anc ina part dal grond continent dal sid Gondwana) è sa muvida vers sid (durant las epocas geologicas dal trias e giura). Tras quest moviment è la Tethys s’averta successivamain vers il vest. Pli tard ha la platta africana (ch’era uss sa schliada dal continent Gondwana) danovamain cumenzà a sa mover vers nord (en il temp da crida) ed è collidada en il terziar cun la platta europeica. En consequenza da quai è la part occidentala da la Tethys vegnida enserrada adina pli ferm e la furmaziun da las muntognas alpidica ha cumenzà. Da quai èn resultadas en l’Europa Centrala, Europa dal Sidost ed Asia Minura las Alps, las Carpatas, las Muntognas Dinaricas etc., uschia che la Tethys dal vest è vegnida dividida en ina part settentriunala, la Paratethys, ed ina meridiunala che dueva sa sviluppar a la Mar Mediterrana odierna. (La Tethys da l’ost è sa serrada en quel mument che l’India è sa muvida vers nord, quai ch’ha manà a medem temp a la furmaziun da l’Ocean Indic). La collisiun da l’Africa (incl. la Peninsla Araba) cun l’ur meridiunal da l’Asia da quel temp (en il miocen mesaun) ha manà a la spartiziun da la Mar Mediterrana da l’Ocean Indic. La furmaziun da la giuvna muntogna faudada e da las inslas en la zona mediterrana sco er la repartiziun da las plattafurmas continentalas e dals batschigls sutmarins èn il resultat da process tectonics e geomorfologics ordvart cumplexs, ils quals n’èn anc betg sclerids dal tuttafatg. En la part orientala da la Mar Mediterrana è sa mantegnida crusta da la terra oceanica da l’anteriur batschigl dal vest da la Tethys; cun ina vegliadetgna da bundant 300 milliuns onns sa tracti da la pli veglia crusta da quest gener en tut il mund. 

Avant ca. sis milliuns onns, en il messinium (miocen superiur), ha la Mar Mediterrana cumenzà a siar si. Avant il messinium n’era la Mar Mediterrana anc betg colliada sur la Via da Gibraltar cun l’Atlantic, mabain sur bratschs da la mar bundant pli lads che s’extendevan per l’ina sur la Spagna dal Sid, per l’autra al sid da la Muntogna da l’Atlas. En consequenza da la collisiun da l’Africa cun l’Europa dal Sid èn questas colliaziuns sa serradas. L’isolaziun oceanografica dal batschigl da la Mar Mediterrana ed il clima arid en la regiun han fatg svapurar pli e pli l’aua da la mar ed il livel da quella è sa sbassà cuntinuadamain. Il desert da sal ch’è sa furmà tras quai è documentà oz sin il fund da la Mar Mediterrana en furma da gronds giaschaments da gip e da sal. Intgins millennis pli tard è il batschigl da la Mar Mediterrana puspè s’emplenì cun aua ch’è entrada nà da l’Atlantic sur la Via da Gibraltar. Quest fenomen ha probablamain gì lieu pliras giadas avant ca. tschintg fin sis milliuns onns. Che la mar è siada si repetidamain explitgescha daco ch’ils giaschaments da sal èn talmain gronds. L’entir spazi da temp vegn numnà la crisa da salinitad messinica.

Quella ha manà ad ina midada drastica da la fauna en la zona mediterrana. A basa da quella ha gia Charles Lyell – senza enconuscher sia raschun – determinà entaifer l’istorgia da la Terra il cunfin tranter miocen e pliocen. En il miocen existivan en la Mar Mediterrana grondas gruppas d’inslas, temporarmain cun colliaziun a terra vers l’Africa dal Nord. Quellas eran per part populadas d’ina fauna tropic-africana: schimgias, elefants, giraffas, ippopotams e crocodils. En il decurs dal pliocen è questa fauna per gronda part vegnida substituida tras immigraziuns nà da l’Europa, per exempel da giats cun dents da sabel.

En il periglazial dal temp da glatsch da Würm resp. Weichsel sa chattava il livel da l’aua da la Mar Mediterrana radund 120 meters pli a bass che oz. Tras quai furmava la part superiura da l’Adria terra franca, bleras inslas grecas eran colliadas cun l’Anatolia, la Sardegna e Corsica furmavan ina gronda insla, medemamain la Sicilia e Malta. En l’ost da la Tunesia s’extendeva ina vasta planira da costa. Er las sbuccadas dal Rodan, dal Nil e da l’Ebro dad oz eran segnadas da talas planiras. L’entrada da la famusa tauna da Henry Cosquer cun dissegns sin grip preistorics sa chatta per exempel 36 m sut il livel da la mar. L’augment glacioeustatic dal livel da la mar a la fin dal pleistocen ha muntà a ca. 0,2 cm ad onn.

En il holocen tempriv sa chattava il livel da la mar radund 35 meters pli bass che oz. La barriera tar la Mar Naira è vegnida inundada vers 5600 a.C.

L’istorgia da la sedimentaziun da la Mar Mediterrana è colliada stretgamain cun la furmaziun da las giuvnas muntognas da faudas en la zona mediterrana. Quellas furman impurtants territoris da furniziun per ils sediments ed er ils process tectonics ch’èn colliads cun la furmaziun da muntognas han furmà in impurtant factur d’influenza per la dinamica da sedimentaziun. Flums gronds sco Ebro, Po e Rodan eran ed èn impurtants meds da transport per ils sediments. Il pli grond flum che sbucca en la Mar Mediterrana è il Nil. El maina mintg’onn ca. 60 milliuns tonnas sediments en la part orientala da la Mar Mediterrana. Betg da sutvalitar è plinavant il transport da sediments tras il vent; quels derivan dals territoris deserts vischins (en spezial da la Sahara).

Tar la successiun da sediments dal pleistocen e quartar dattan en egl las stresas regularas da glitta da smarschim. Quellas pudessan esser in indizi per differenzas da clima ch’avessan manà ad ina reducziun da l’ariditad en la regiun. L’existenza resp. inexistenza da colliaziuns tar l’Ocean Atlantic e tar l’Ocean Indic (sur il Golf da la Persia) èn medemamain stadas da grond’impurtanza areguard l’evoluziun sedimentara da la regiun da la Mar Mediterrana, e quai surtut en connex cun la furmaziun d’evaporits. 

La Mar Mediterrana sa cumpona surtut da quatter gronds batschigls sutmarins cun crusta oceanica sin il fund: 

Damai che la Mar Mediterrana ha be ina stretga colliaziun cun l’Atlantic e cuntanscha be ina lunghezza da 3500 km, n’enconuscha ella strusch fluss e refluss. Las valurs maximalas areguard il fluss e refluss cuntanschan 100 cm (Venezia), 120 (Triest) e 200 cm (Golf da Gabès). Autras regiuns da la Mar Mediterrana han praticamain nagin fluss e refluss (valurs sut 10 cm); be paucas regiuns cuntanschan tras resonanzas valurs da sur 30 cm.

In tschert current ch’è collià cun il fenomen da fluss e refluss sa lascha be mesirar en la Stretga da mar da Gibraltar ed en las lagunas tranter Venezia e Triest.

Il cuntegn da sal da la Mar Mediterrana è cun radund 3,8 % pli aut che quel da l’Atlantic (ca. 3,5 %). Quai è ina consequenza da la ferma svapuraziun che na vegn betg cumpensada tras l’afflussiun d’aua dultscha nà dals flums gronds. Perquai cula al fund da la Via da Gibraltar in ferm current d’aua da sal en l’Atlantic; a la surfatscha percunter maina in current anc pli ferm aua main salada e perquai pli leva en la Mar Mediterrana. Il cuntegn da sal a la surfatscha crescha dal vest a l’ost da 3,63 % en la Via da Gibraltar fin a 3,91 % davant la costa da l’Asia Minura.

La Mar Mediterrana è pertutgada fermamain dal stgaudament global. Dapi la mesadad dal 20avel tschientaner registreschan ils perscrutaders in auzament dal livel da la mar; dapi ils onns 1970 è quel s’augmentà per 2,5 fin 10 mm ad onn. Er la temperatura da l’aua è creschida dapi ils onns 1970 per 0,12 fin 0,5 °C.

La fauna da la Mar Mediterrana è fitg ritga e variada. Ella consista surtut da peschs, spungias, cnidaria (t.a. medusas, anemonas e curals), molluscs, dermaspinas ed atropods. Tenor stimaziuns vivan en la Mar Mediterrana radund 700 spezias da peschs. Medemamain han pudì vegnir cumprovadas 35 spezias da squagls; tranter quels er spezias che pon esser privlusas per l’uman sco il grond squagl alv, il squagl blau e l’"Isurus oxyrinchus". La spessezza da la populaziun da questas spezias è però fitg bassa, uschia che attatgas da squagls succedan be extremamain darar. Il pli derasadas èn spezias da squagls nunprivlusas sco per exempel il "Scyliorhinus canicula".

Er balenas datti en la Mar Mediterrana. Ins ha gia pudì cumprovar tschintg spezias da balenas cun fol; la suletta da quellas che po vegnir observada regularmain è la balena cumina. En pli han ins registrà en tut 16 spezias da balenas cun dents, tranter quellas il delfin cumin, il delfin grond, il globicefal (balena pilota) e la balena gronda. Il pli savens vegnan balenas e delfins observads en la Via da Gibraltar ed en la Mar Ligura; surtut ils delfins èn però da chasa en l’entira Mar Mediterrana.

La suletta spezia da focas en la Mar Mediterrana è la foca mediterrana ch’è en privel da svanir.

La pli impurtanta e pli derasada planta vasculara en la Mar Mediterrana furma la posidonia.

L’ecosistem da la Mar Mediterrana vegn smanatschà tras la pestga exagerada. La Mar Mediterrana è ina da las regiuns maritimas che vegn explotada il pli ferm. Tenor Greenpeace èn intginas spezias da peschs gia svanidas dal tuttafatg. Surtut il ton ed il pesch-spada pateschan da la gronda dumonda.

Ina smanatscha cun in effect ch’è strusch da giuditgar furma la derasaziun da la spezia d’erva da mar "Caulerpa taxifolia" ch’ha cumenzà a cuvrir las spezias d’erva da mar indigenas; questas ultimas èn da muntada centrala per la bioproductivitad da la Mar Mediterrana. 

Ulteriuras influenzas antropogenas sin l’ecosistem da la Mar Mediterrana èn:





Il clima da la zona mediterrana è segnà da stads fitg chaudas ed il pli savens sitgas sco er d’envierns miaivels cun bleras precipitaziuns. La temperatura da l’aria munta la stad en media da 23 °C en il vest fin a 26 °C en l’ost; las temperaturas maximalas muntan a 30 °C. L’enviern giaschan las valurs correspundentas tar 10 °C en il vest e 16 °C davant la costa levanta. Las precipitaziuns annualas sa sbassan dal vest vers l’ost.

Praticamain l’entira stad regia in’aura constanta ch’è d’attribuir a la zona da pressiun auta subtropica; be en l’ost da la Mar Mediterrana (surtut en la Mar Egeica) pon ils vents dal nord avair in effect refrestgentant. D’enviern stat surtut la part occidentala sut l’influenza da la circulaziun dal vent dal vest.

Vents burascus nà dal nord, sco per exempel il mistral en la Frantscha dal Sid, effectueschan per part ch’i vegn marcantamain pli fraid. Tar la bora (croat bura) a la costa adriatica croata sa tracti d’in vent che croda; el è da caracter sitg, fraid e burascus, cumpara savens e cuntanscha d’enviern sveltezzas mesaunas che tutgan tar las pli autas en tut il mund.




</doc>
<doc id="6606" url="https://rm.wikipedia.org/wiki?curid=6606" title="Región de Arica y Parinacota">
Región de Arica y Parinacota

La Región de Arica y Parinacota è la regiun la pli settentriunala dal Chile. Ella cunfina al nord cun il Peru, al sid cun la Región de Tarapacá, a l'ost cun la Bolivia ed al vest cun l'Ocean pacific.

La regiun ha ina surfatscha da 16'873,3 km² e ina populaziun stimada da bunamain 190'000 abitants (2006). Ella cumprenda las provinzas dad Arica e Parinacota. La chapitala da la regiun è la citad d'Arica. La regiun è vegnida creada l'onn 2007 entras la seperaziun da las duas provinzas da l'anteriura Región de Tarapacá.


</doc>
<doc id="6609" url="https://rm.wikipedia.org/wiki?curid=6609" title="Región de Tarapacá">
Región de Tarapacá

La Región de Tarapacá è ina da las quindesch regiuns dal Chile. Ella cunfina al nord cun la Región de Arica y Parinacota, al sid cun la Región de Antofagasta, a l'ost cun la Bolivia e al vest cun l'Ocean pacific.

La regiun ha ina surfatscha da 42'225,8 km² ed ina populaziun stimada da 286'105 abitants (2006). La regiun cumprenda las provinzas dad El Tamarugal ed Iquique. La chapitala da la regiun è la citad d'Iquique.


</doc>
<doc id="6611" url="https://rm.wikipedia.org/wiki?curid=6611" title="Región de Antofagasta">
Región de Antofagasta

La Región de Antofagasta è ina da las quindesch regiuns dal Chile. Ella cunfina al nord cun la Región de Tarapacá, al sid cun la Región de Atacama, al nordost cun la Bolivia, al sidost cun l'Argentinia ed al vest cun l'Ocean pacific.

La regiun ha ina surfatscha da 126'049,1 km² ed ina populaziun stimada da 547'933 abitants (2006). La regiun cumprenda las provinzas dad Antofagasta, El Loa e Tocopilla. La chapitala da la regiun è la citad d'Antofagasta.


</doc>
<doc id="6612" url="https://rm.wikipedia.org/wiki?curid=6612" title="Región de Atacama">
Región de Atacama

La Región de Atacama è ina da las quindesch regiuns dal Chile. Ella cunfina al nord cun la Región de Antofagasta, al sid cun la Región de Coquimbo, a l'ost cun l'Argentinia ed al vest cun l'Ocean pacific.

La regiun ha ina surfatscha da 75'176,2 km² ed ina populaziun stimada da 272'402 abitants (2006). La regiun cumprenda las provinzas da Chañaral, Copiapó e Huasco. La chapitala da la regiun è la citad da Copiapó.


</doc>
<doc id="6616" url="https://rm.wikipedia.org/wiki?curid=6616" title="Región de Coquimbo">
Región de Coquimbo

La Región de Coquimbo è ina da las quindesch regiuns dal Chile. Ella cunfina al nord cun la Región de Atacama, al sid cun la Región de Valparaíso, a l'ost cun l'Argentinia ed al vest cun l'Ocean pacific.

La regiun ha ina surfatscha da 40'579,9 km² ed ina populaziun stimada da 677'300 abitants (2006). La regiun cumprenda las provinzas da Choapa, Elqui e Limarí. La chapitala da la regiun è la citad da La Serena.


</doc>
<doc id="6620" url="https://rm.wikipedia.org/wiki?curid=6620" title="Lai General Carrera">
Lai General Carrera

Il Lai General Carrera "(spagnol, Chile: Lago General Carrera, Argentina: Lago Buenos Aires)" è in Lai da Chile e da l'Argentina. Il lai fa ina surfatscha da 1,850 km² da tgen 970 km² fan part da la regiun chilena da Aisén ed 880 km² fan part da la provinza argentina da Santa Cruz. Il lai è il pli grond da Chile, il quart pli grond da Argentina ed il segund pli grond da l'America meridiunala, suenter il Titicaca.


</doc>
<doc id="6645" url="https://rm.wikipedia.org/wiki?curid=6645" title="Blick">
Blick

Blick ("sguard" per rumantsch) è ina gasetta quotidiana svizra en lingua tudestga. Cun in'ediziun da 231'235 exemplars (2008) è "Blick" la segund gronda quotidiana da la Svizra suenter il magazin gratuit "20 Minuten".

"Blick" è ina gasetta da boulevard. Las ediziuns durant l'emna èn divididas en duas rubricas, ina per las novitads ed ina per il sport. Ultra da quai cumpara en il "Sonntagsblick" in supplement cun il num "Magazin", ch'ins po resguardar sco magazin da lifestyle.



</doc>
<doc id="6646" url="https://rm.wikipedia.org/wiki?curid=6646" title="Corriere del Ticino">
Corriere del Ticino

Corriere del Ticino (rumantsch: "currier dal Tessin") è il num d'ina gasetta quotidiana da la Svizra taliana che cumpara mintga di. La sedia da la gasetta sa chatta a Muzzano. Corriere del Ticino è ina da las gasettas che vegni cumprada il pli savens en la svizra taliana. 



</doc>
<doc id="6647" url="https://rm.wikipedia.org/wiki?curid=6647" title="24 Heures">
24 Heures

24 Heures (rumantsch: "24 uras") è il num d'ina gasetta regiunala dal chantun Vad da la Svizra franzosa che cumpara mintga di. L'editur è "Edipresse" da Losanna. 24 uras ha quatter ediziuns localas, cun secziuns per las regiuns specificas dal chantun.



</doc>
<doc id="6648" url="https://rm.wikipedia.org/wiki?curid=6648" title="Tribune de Genève">
Tribune de Genève

Tribune de Genève (rumantsch: "tribuna da Genevra") è il num d'ina gasetta regiunala dal chantun Genvra da la Svizra franzosa che cumpara mintga di. L'editur è "Edipresse" da Losanna. Tribune de Genève ha ina edicziun da 67'151 exemplars. 


</doc>
<doc id="6649" url="https://rm.wikipedia.org/wiki?curid=6649" title="Le Temps">
Le Temps

Le Temps (rumantsch: "il temp") è il num d'ina gasetta da la Svizra franzosa che cumpara mintga di. L'editur è "Edipresse" da Losanna e "Ringier" da Turitg. Le Temps ha ina ediziun da 50'000 exemplars. 



</doc>
<doc id="6653" url="https://rm.wikipedia.org/wiki?curid=6653" title="Gerola Alta">
Gerola Alta

Gerola Alta (lumbard: "Geröla") es üna vschinauncha da 249 abitants, chi as chatta a 1050 meters d'otezza, illas Alps Orobie. Ell'es situeda in Lombardia, Provinza da Sunder.

Gerola Alta as chatta illa "Val dal Bitto da Gerola", üna val laterela da la Vuclina, chi ho cumanzamaint tar Murbegn e vo in direcziun süd.

La vschinauncha es bagneda da l'ovel Bitto, chi do nom al chaschöl prodüt in quista val, fat cun lat de vacha e da chevra masdos insembel.
Illa part veglia da la vschinauncha es que la baselgia da San Bartolomeo.

I'l territori da la vschinauncha da Gerola Alta as chattans bgeras fracziunz, suvenz aclas furmedas da pochs baitas abitedas pelpü vi per la sted: Valle, Nasoncio, Case di Sopra, Ravizze, Foppa, Castello, Laveggiolo, Fenile e Pescegallo.

La fracziun la pü renumneda es sainza fal Pescegallo, lö frequento vi per l'inviern dals paschiunos da ski e particulermaing da l'assa da naiv.

Gerola Alta es renumneda eir pella "Sagra del Bitto", chi es üna festa, chi vegn fatta la terza dumengia da settember. Ils producters dal chaschöl Bitto ("furmagiàt" in lombard) mussan lur prodots, dels quêls a vain fat adöver per fer mangiativas caracteristicas del lö scu ils "pizzoccheri" ed ils "sciatt".


</doc>
<doc id="6654" url="https://rm.wikipedia.org/wiki?curid=6654" title="Rogeno">
Rogeno

Rogeno ("Rògen" in l'idiom dal lö) es üna vschinauncha da 2682 abitants, chi as chatta in Lombardia, Provinza da Lecco.

Il territori da la vschinauncha da Rogeno, chi as chatta illa Brianz'Ota, es delimito dal lej da Pusiano a nord, da l'ovel Bevera a suot e dal flüm Lambro ad ovest.

I'l territori as chattan duos grandas fracziuns, situedas süsom duos crastas partidas da la Viafier Com-Molteno-Lecco:


A Rogeno sun naschieus ils perdavaunts d'Achille Ratti, chi dvantet papa als 6 favrer 1922 cul nom Pius XI.


</doc>
<doc id="6655" url="https://rm.wikipedia.org/wiki?curid=6655" title="Pass dal Son Gottard">
Pass dal Son Gottard

Il Pass dal Son Gottard (er Pass dal Gottard u simplamain Gottard, tudestg "Gotthardpass", talian "Passo del San Gottardo") ha furmà tranter il 13avel tschientaner e la construcziun dal tunnel d’autostrada dal Gottard (1980) ina da las pli impurtantas colliaziuns nord-sid da l’artg alpin. Cun il term ‹axa dal Gottard› vegn designada l’axa da traffic che maina sur il Massiv dal Gottard u sut quel ora (via d’autos e viafier). Ella furma la colliaziun da traffic la pli directa tras las Alps Centralas, damai ch’ella maina sur be ina chadaina da culms. Per quel motiv ha l’axa dal Gottard – cuntrari al pass sco tal – mantegnì fin oz sia muntada europeica sco center dal transit alpin. Il num dal pass deriva dal sontg Godehard da Hildesheim.

Il pass muntagnard collia Andermatt (Ursera) en la Val d’Ursera (chantun Uri) cun Airolo (Iriel) en la Val Leventina (chantun Tessin). L’ospizi è situà sin in’autezza da 2106 m s.m.

Sin ina distanza da radund 110 kilometers collia la via dal Gottard ils dus lieus cun funcziun da center Altdorf (UR) e Biasca (TI). Partend dad Altdorf maina la via tras la Val da la Reuss e tanghescha ils vitgs da Schattdorf, Erstfeld, Silenen, Amsteg, Intschi, Wassen, Wattingen e Göschenen (rumantsch: Caschanutta). Suenter Göschenen suonda la Schöllenenschlucht (Val Scalina) cun la Punt dal diavel ed il Monument da Suvorov ed a la fin da quella il vitg dad Andermatt che furma in center da traffic stradal e da viafier. Gia 2-3 kilometers avant l’autezza dal Gottard cuntansch’ins il cunfin tranter ils chantuns Uri e Tessin. Sin l’autezza da l’ospizi giascha il sparta-auas europeic tranter Rain e Po. Sco ‹Via San Gottardo› cuntinuescha la via veglia tras la Val Tremola resp. la via nova sur la vart dretga da la spunda vers Airolo.

Fin en il 13avel tschientaner era il pass be da muntada secundara, cumbain ch’el furma la colliaziun la pli curta dal nord al sid. Ins ha bain chattà munaidas che mussan ch’il pass vegniva gia frequentà dal temp dals Romans. Ma la Val Scalina tranter Caschanutta ed Andermatt muntava in obstachel ch’ins stueva guntgir a moda stentusa. Perquai eran il Pass dal Set, il Pass dal Reschen u il Brenner da quel temp passadis da muntada bler pli gronda.

A partir dal 13avel tschientaner è la Val Scalina vegnida rendida transibla. Quest nov passadi era savens pli curt che las alternativas da pli baud, uschia che la nova via da sauma è daventada fitg spert ordvart populara. A partir dal 15avel/16avel tschientaner è er vegnì endrizzà in curs da posta sur il pass.

Daspera hai però dà muments cun ina frequenza marcantamain pli bassa (surtut en consequenza da la Guerra da trent’onns e da las Guerras da coaliziun).

La proxima fasa ha cumenzà cun l’avertura dal Pass dal Gottard per vehichels. Bain avev’ins adina puspè renovà e schlargià il trassé e las punts da las vias d’access; ma fin la fin dal 18avel tschientaner pudeva il Gottard facticamain vegnir frequentà be a pe u cun chavals da sauma. L’excepziun furmavan d’enviern ils transports a schlieusa che pussibilitavan da transportar chargias bler pli grevas che la stad. Ma questa stagiun era colliada cun sfidas da tut autra tempra, sco il fullar via u il privel da lavinas.

Tranter il 1818 ed il 1830 è lura vegnida construida la via ch’ha pussibilità da surmuntar il pass cun chars ed en charrotscha. Cun quai ha cumenzà ina nova èra ch’è vegnida enconuschenta surtut tras la posta a chavals (‹Posta dal Gottard›).

A partir da l’entschatta dal 20avel tschientaner èn lura suandads ils emprims automobils. L’augment dal traffic (d’excursiun) ha bainprest surpassà la capacitad da la via veglia. Perquai è vegnida construida tranter il 1953 ed il 1977 la via actuala che guntgescha da la vart d’Airolo las stortas a piz da la Tremola.

Da l’autra vart ha gia l’erecziun dal tunnel da viafier tranter il 1872 ed il 1882 avert il proxim chapitel en l’istorgia dal pass. Quel vegn a culminar cun l’avertura da la Nova lingia da viafier tras las Alps ch’è previsa per il 2016. E dapi l’erecziun dal tunnel da via ils onns 1970 fin 1980 n’èn er ils automobilists betg pli necessitads da surmuntar il pass. 

Quests svilups han bain distgargià per ina buna part la via da pass dal traffic da transit. La fascinaziun dal Gottard sco transversala situada en il center da las Alps è però restada. La cuntrada alpina impressiunanta e la ritga istorgia culturala carmalan anc adina nundumbraivlas persunas sin l’autezza dal pass.

Cumbain ch’ils Romans enconuschevan il Pass dal Gottard sut il num "Adula Mons" n’al duvravani strusch. Las vias romanas munidas cun sulada manavan sur il Set, il Pass dal Reschen ed il Brenner. Il Gottard sco tal ha bain adina pudì vegnir surmuntà, ma la Val Scalina en il nord da quel furmava in impediment insuperabel. Chats da munaidas romanas mussan però ch’il pass è tuttina vegnì duvrà da temp en temp. La part superiura da la Val Scalina guntgiv’ins per regla sur il Bäzberg (situà en il vest da quella), ubain ch’ins cuntinuava il viadi sur ils pass Furca (vers il Vallais) resp. Alpsu (vers il Grischun), ils quals eran transibels en furma d’ina senda da sauma.

La premissa per in traffic da rauba e da persunas regular sur il Gottard è stà da render passabla la Val Scalina tranter Göschenen ed Andermatt. Enturn il 1220 è vegnida erigida l’emprim la Twärrenbrücke e vers il 1230 l’emprima punt da lain sur la Reuss, la Punt dal diavel. Il 1595 è quest’ultima vegnida remplazzada tras ina punt da crap. La legenda da la construcziun da l’emprima via tras la Val Scalina ha Robert Schedler elavurà en ses roman istoric ‹Der Schmied von Göschenen› (1919) ch’è daventà in classicher da la litteratura per giuvenils.

La colliaziun directa sur il Gottard è er vegnida fitg ad engrà a l’imperatur staufer Friederich II. La pussaivladad da trametter a moda speditiva curiers e schuldada sur las Alps è stada per el e per ses figl Heinrich (VII), che regiva en Germania, da tala impurtanza ch’els han concedì als Uranais il 1231 ina brev da libertad, per ina summa da liberaziun e sut la cundiziun ch’els garanteschian il passadi liber e segir. Tras quai ha il lieu (chantun) Uri cuntanschì la libertad imperiala, vul dir ch’el era be pli suttamess a l’imperatur e betg pli als conts locals. Pli tard han er Sviz e Silvania cuntanschì quest status, quai che dueva furmar il fundament da la Veglia Confederaziun da pli tard.

Cun render accessibla la Val Scalina ha cumenzà il svilup da la via dal Gottard che perdura fin oz. En il 13avel tschientaner è vegnì endrizzà ina via da sauma cun sulada da glera u salaschada cun plattas da granit. La via d’ina ladezza da fin 3 meters vegniva frequentada mintg’onn da radund 12 000 persunas. Questa ladezza maximala na vegniva però betg cuntanschida dapertut; las diversas stretgas manavan gia da lez temp a colonnas e sfurzavan las caravanas da commerzi da sa fermar. Malgrà quai valeva la via da sauma dal Gottard sco via relativamain confortabla per il temp medieval tardiv ed il pass è sa sviluppà ladinamain ad in dals pli impurtants passadis da las Alps. Nums frequents per il pass eran da quel temp "Monte Tremulo", "Mons Ursarie" e "Mons Elvelinus".

Dapi il 1237 è il traffic da sauma a la ruta dal Gottard vegnì reglà cun numerus contracts. L’urden da sauma dal 1383 fatg tranter l’Uri e la Leventina ha pussibilità ina sort da spediziun da vitgira da gronda prescha. Ils berniers n’avevan però betg mo il monopol da transport, mabain procuravan er il mantegniment e schlargiament da las vias. Da stgaffir vias segiras giascheva er en lur agen interess, damai ch’els pudevan uschia augmentar lur gudogn. Uschia è la regiun alpina dad omaduas varts dal pass, ch’aveva vivì fin là en relaziuns plitost stgarsas, vegnida ad ina tscherta ritgezza. Er il militar ha profità da l’entschatta ennà da la nova transversala: il 1240 èn per exempel marschads schuldads da Sviz sur il Gottard en agid a lur imperatur en vischinanza da Faenza. 

Gia baud èn numerus prominents viagiads sur il Gottard, tranter els blers prinzis ecclesiastics. L’emprima notizia fundada davart il diever dal pass deriva dad Albrecht von Stade, in avat benedictin da l’uvestgieu da Bremen ch’ha tschernì questa ruta returnond da ses viadi da pelegrinadi a Roma.

D’intgins viagiaturs èn sa mantegnids rapports da viadi infurmativs e per part er dramatics. L’uvestg prussian Dietrich von Cuba scriva per exempel ils 16 da mars 1473: «...ueber den Gothart schentlichen bosen wegk, als ich en alle myn leptage (nicht) gewandelt byn.» E dal cronist d’Oxford Adam de Usk, ch’è passà il mars 1401 sur il pass sin ina schlitta tratga da dus bovs, vegn rapportà ch’el sa laschava liar ils egls en ils lieus ils pli privlus per betg stuair guardar en la profunditad.

Strusch tschuncanta onns suenter la construcziun da la Punt dal diavel era il Gottard gia talmain impurtant che l’uvestg da Cuira ha liberà ses collegas da Lucerna (1278) e da Turitg (1291) dal dazi, per empruvar da mantegnair las frequenzas sur il Pass dal Set. 

Las duanas dal Gottard tranter Hospental e Reiden vegnivan surtut incassadas a Lucerna e furmavan ina da las entradas principalas da l’administraziun habsburgaisa. Perquai èsi surtut er stà ils Habsburgais ch’han promovì il schlargiament da la via dal Gottard. Avant consistiva lezza via da singuls tschancuns communals construids e mantegnids a moda fitg differenta.

Gia vers l’entschatta dal 15avel tschientaner traversavan mintg’onn radund 10 000 persunas e 9000 animals da sauma il pass. Cumbain ch’ils mais da stad augmentavan il traffic sur il pass, era l’enviern pli lucrativ per ils berniers. Lura pudevan els frequentar il pass cun schlittas che vegnivan tratgas da dus bovs; quai als pussibilitava da transportar fin 600 kg per chargia u radund quatter giadas tant sco la stad. L’onn 1500 èn vegnidas transportadas sur il Gottard radund 170 tonnas rauba. A pe durava il viadi da Flüelen fin Bellinzona radund 30 uras.

La Guerra da trent’onns ha fatg tschessar per in temp la muntada dal Gottard. Quai resulta dals cudeschs da cassa dals posts da duana a Basilea e Lucerna, nua che las entradas muntavan a la fin da la guerra (1648) strusch 20 % da quellas dal 1619. La Germania era da quel temp memia poverisada per ch’il commerzi cun l’Italia avess pudì flurir. Cun il contract da pasch dal 1655 è la situaziun plaunsieu puspè sa megliurada. 

Durant la Segunda Guerra mundiala è vegnida erigida sin l’autezza dal pass la fortezza dal Gottard ch’è stada en servetsch fin il 1998. Da quella faschevan tranter auter part la fortezza Sasso da Pigna sper l’ospizi sco er las fortezzas Foppa Grande e Gütsch che segiravan ils access.

Sin il pass duai gia esser vegnida erigida baud ina chapella. Tgi che l’ha bajegià e cura n’è betg enconuschent. En rom d’exchavaziuns en il tschaler dal vegl ospizi han ins chattà fundaments che tanschan enavos almain en il temp carolingic. 

La chapella ed ina susta sin l’autezza dal pass vegnan menziunadas l’emprima giada ils 12 d’avust 1331 en rom d’in contract da pasch ch’è vegnì serrà tranter Ursera e la Leventina suenter dispitas da cunfin. L’archuvestg da Milaun Galdinus duai avair consecrà questa chaplutta l’onn 1230 al sontg Godehardus (tenor il "Liber notitiae Sanctorum Mediolani"). I dat però er indizis ch’ils muntgs da la claustra da Mustér mantegnevan qua ina chapella u in albiert e ch’els veneravan là medemamain sontg Godehardus.

Sco albiert per ils numerus pelegrins da Roma ed auters viagiaturs è vegnì erigì gia baud in ospizi, il qual è vegnì engrondì ils onns 1431/32. En il 17avel tschientaner ha l’archuvestg Federico Borromeo da Milaun laschà schlargiar l’ospizi e cumplettar quel cun in’abitaziun d’in sacerdot. A partir dal 1685 è l’ospizi vegni manà da chaputschins. Pervi da l’aura extrema han quels survegnì ina lubientscha speziala da purtar chalzers.

In rapport da viadi da la fin dal 18avel tschientaner relata co che viandants basegnus vegnivan ospitalisads. L’ustier aveva da dar a mintgin in toc paun, in pau chaschiel magher e vin dultsch; da mezdi devi anc ina schuppa grassa. Er vegnivi procurà per in quartier e per la tgira necessaria. Mintg’onn duain esser vegnidas tgiradas uschia radund 4000 persunas.

Tar cumbats tranter Russ e Franzos è l’ospizi vegnì destruì l’onn 1799 ed ils chaputschins èn vegnids revocads. Il 1837 èn els returnads, ma han gia bandunà il 1841 l’ospizi per adina. L’onn 1830 è la chasa dals chaputschins vegnida en ils mauns dal chantun Tessin; quel ha laschà renovar l’ospizi ed erigì il 1838 in hotel ed edifizi da duana (la susta). Quels onns ha surpiglià Felice Lombardi d’Airolo la tgira da l’ospizi; sia famiglia ha fatg d’ustier sin il pass fin l’onn 1972. L’onn 1866 ha il figl da Lombardi avert sper l’ospizi l’hotel Monte Prosa che deva suttetg a giasts bainstants. Il 1905 è l’hotel brischà, ma è immediatamain vegnì refatg. En l’anteriura susta sa chatta oz in restaurant ed il Museum San Gottardo. A chaschun d’ina concurrenza d’architectura è l’ospizi vegnì renovà ed auza l’onn 2005.

Dapi l’avertura da la Val Scalina èn adina puspè passads curiers, mess e guerriers sur il pass, ma a l’entschatta anc senza in curs fix. D’in traffic da posta creschent vegn rapportà a partir dal 15avel tschientaner. Il retg ed imperatur da pli tard Maximilian I duai avair laschà endrizzar ina lingia da currier regulara tras ses maister da posta Franz von Taxis. Ma quella na po betg esser stada da lunga durada, damai ch’ils Confederads han battì il 1499 en rom da la Guerra svabaisa cunter Maximilian. Il pli tard il 1563 cumpara puspè ina lingia da posta, la quala colliava Milaun cun Basilea. Da quella fa menziun il maister-curier da Genua Giovanni da l’Herba en ses cudesch da viadis da posta.

L’emprim currier da posta federal han installà il 1615 ils frars turitgais Hess. Per incumbensa dals commerziants da Turitg e cun concessiun da las autoritads avevan els endrizzà en la chasa Zum Roten Gatter a Turitg l’emprim uffizi da posta. A partir dals 5 d’october 1615 han els tramess ina giada l’emna in currider sur il Gottard fin a Bergamo. Ils proxims onns èn anc vegnids clamads en vita ulteriurs servetschs da currier, uschia per exempel tranter il 1653 ed il 1682 da vart da Diego Maderni da Lugano. Ses mess ch’eran en viadi a chaval duvravan quatter dis per il tschancun tranter Lucerna e Milaun. Bain la pli enconuschenta posta ha endrizzà il 1693 il cusseglier ed impressari da posta bernais Beat von Fischer che possedeva er in regal da posta al Pass dal Simplon. Sia posta a chaval sur il Gottard è stada en funcziun fin il 1832.

Er l’enviern empruvav’ins da cuntinuar cun il traffic da martganzia e da posta. Per quest intent vegniva chatscha in bov tras la naiv, vi dal qual ins aveva fermà cun ina suga ina burra. Uschia vegniva la naiv smatgada en tala moda che la via da sauma pudeva vegnir frequentada cun schlittas. Sche la naiv era però memia auta per ils bovs, vegnivan engaschads famegls da palas. Per chattar en la naiv il trassé da la via dal Gottard fixav’ins gia lura autas pitgas da lain a l’ur da la via. La metoda da rumir la naiv cun agid da bovs e burras è stada en diever fin la motorisaziun en il 20avel tschientaner.

La veglia via da sauma dal temp medieval è vegnida schlargiada successivamain, enfin ch’ins l’ha pudì frequentar a partir da la fin dal 18avel tschientaner cun las charrotschas da la posta dal Gottard. Vers la fin dal 17avel tschientaner l’avevan ins munì cun ina sulada da crappa e schlargià la via da sauma ad ina via da traffic per propi. Dapertut nua che quai è stà pussaivel, l’han ins extendì sin ina ladezza da tschintg meters.

Igl è da supponer che l’erecziun da quest’emprima via modesta haja pussibilità in emprim traffic da vehichels; il viadi sur l’entir pass e tras la Val Scalina n’era però anc betg pussaivel. En la Tremola è la via da sauma vegnida construida en furma d’ina via a stgalims da crap. Igl era quai ina metoda frequenta da surmuntar differenzas d’autezza a moda sperta e segira che cunvegniva tant als berniers sco er als animals da sauma. Da charrar sin talas vias n’era però betg pussaivel, tant pervi dals stgalims sco er pervi da la pendenza. Da la via da stgalims vegn rapportà fin vers la fin dal 18avel tschientaner; alura cumparan successivamain emprims rapports da traffic da vehichel. 

Il 1775 è il geolog englais Greville charrà sco emprim sur il Gottard. El aveva insistì da far il viadi sin quatter rodas. Per pudair realisar quai, è el vegnì accumpagnà da 78 umens che demontavan mintgamai la charrotscha en ils lieus ils pli difficils. Greville è però be stà in’excepziun; la gronda part dals passagiers preferiva d’ir a chaval u en purtantina u ch’els traversavan il Gottard a pe, sco per exempel Johann Wolfgang von Goethe ch’è passà trais giadas sur il Pass. Malgrà tuttas difficultads descrivan ils viandants il traffic, surtut il traffic da rauba, sco vaira grond. Tuttina duevi anc durar intgins decennis, fin che las relaziuns al Gottard èn sa megliuradas e la via da sauma è vegnida remplazzada tras ina nova via.

Restanzas da la veglia via da sauma pon ins anc vesair oz en tscherts lieus, per exempel en vischinanza da l’ospizi u sper la chapella da morts. Sut la direcziun da l’Inventari da las vias da communicaziun istoricas da la Svizra (IVS) vegnan quests trajects actualmain colliads ad ina senda da viandar istorica.

La via dal Gottard cun ses standard dal temp medieval correspundeva pli e pli pauc als basegns dal traffic creschent. Gia vers la fin dal 18avel tschientaner eri cler che la via stoppia vegnir schlargiada. Il 1772 è quai succedì cun la via dal Brenner ed il 1805 è suandà il Simplon.

A l’entschatta n’ha quai betg pudì far donn al Gottard; il traffic creschiva cuntinuadamain ed il Brenner resp. il Simplon sa chattavan durant las Guerras da coaliziun oramai en ils mauns dals inimis. Suenter il Congress da Vienna dal 1815 è la situaziun però sa midada. Ussa è il traffic s’orientà tenor la via la pli sperta, e quai n’era betg pli en mintga cas il Gottard. Plinavant ha er il Grischun reagì spert sin la nova situaziun ed ha laschà eriger a partir dal 1818 las vias commerzialas sur il San Bernardin (vers il Tessin) e sur il Spleia (en il territori al sid da las Alps ch’appartegneva da quel temp a l’Austria). Il chantun Uri ch’aveva fin uss betg dà grond pais al schlargiament dal Gottard ha uss festinà da prender suenter quest retard. Be ch’ins è l’emprim stà da l’avis ch’i bastia da meglierar la via da sauma. Suenter las battaglias dal general russ Suvorov cunter ils Franzos l’onn 1799 era quai oramai daventà necessari.

Pervi dals facturs numnads è il traffic sur il Gottard tschessà durant l’emprim terz dal 19avel tschientaner. Surtut las novas vias charrablas sur il San Bernardin, il Spleia ed il Simplon èn sa mussadas sco gronda concurrenza. Igl è daventà adina pli evident ch’era il Gottard dovria ina via charrabla construida tenor il nov standard. L’iniziativa decisiva latiers ha surtut sviluppà il chantun Tessin.

Suenter ch’ils chantuns Lucerna, Soloturn, Tessin, Basilea ed Uri avevan garantì contribuziuns finanzialas en l’autezza da quatter milliuns, ha il cumin dad Uri concludì ils 3 da matg 1818 d’eriger ina via charrabla sin il tschancun tranter Amsteg e Göschenen; questas lavurs han durà dal 1820 fin il 1826. Per finanziar l’entir project era vegnì decidì d’augmentar la duana per ina durada da 35 onns. Il chantun Uri aveva però surdà las lavurs precipitadamain e gia suenter paucs onns èsi sa mussà che quellas eran vegnidas exequidas a moda insuffizienta: il trassé è vegnì en moviment e punts en sbalunadas. Sinaquai han stuì vegnir sanadas tras il giuven inschigner d’Altdorf Karl Emanuel Müller numerusas passaschas dal traject. Sut si’egida è suenter vegnida construida tranter il 1826 ed il 1830 il pretensius tschancun tranter Caschanutta e Hospental. A medem temp èn ils inschigners tessinais Columbara da Ligornetto sa mess a la lavur tranter Hospental ed il cunfin dals dus chantuns. Fin il 1830 è er stada terminada da la vart tessinaisa la pretensiusa via tranter Giornico ed il cunfin chantunal; questa lavur ha exequì l’inschigner tessinais Francesco Meschini.

Sin la nova via dal Gottard d’ina ladezza da 5,5 fin 7,5 meters pudevan uss er charrar e sa cruschar chars gronds e pesants. Gia il 1831 èn passadas 900 charrotschas sur il pass. En la mesadad dal 19avel tschientaner sa chattava la via dal Gottard pia en in bun stadi; percunter furmavan las veglias corporaziuns da sauma uss in impediment. Quellas possedevan anc adina il monopol da transport, il qual impediva ch’il traffic sur il pass possia funcziunar bain. Perquai ch’ils berniers faschevan daspera il pur ed avevan da lavurar en champagna, devi adina puspè retards e colonnas. Las interpresas da transport professiunalas, che vegnivan per gronda part da la Bassa, han profità da questa situaziun ed han bainprest chatschà a l’ur il traffic da sauma tradiziunal, fin che quel è svanì dal tuttafatg.

Suenter l’avertura da la nova via il 1830 charrava trais giadas l’emna in vagun direct en omaduas direcziuns tranter Flüelen e Chiasso. En funcziun eran pitschens chars a stadals che purschevan dus fin trais plazs. Il grond temp da la posta dal Gottard ha lura cumenzà il 1842 (e surtut a partir dal 1849) cun charrotschas a tschintg chavals che cursavan mintga di en omaduas direcziuns e che purschevan plaz a diesch passagiers. Il viadi da Como a Flüelen durava stgars 23 uras. Pervi da la gronda dumonda èn ins er sa decidì da tegnair liber il pass durant l’enviern, quai ch’ha puspè augmentà massivamain il dumber da viagiaturs. Durant ils mais d’enviern vegniva la charrotscha remplazzada tras colonnas da schlittas a stadals che purschevan mintgina plaz a duas persunas. Da mintga vart dal pass stuevan esser semtgadas 100 persunas per rumir la naiv. 

Il 1848, suenter la furmaziun dal stadi federal svizzer, èsi vegnì scumandà d’incassar dazis sin vias e taxas chantunalas. Sut la direcziun da la posta federala èn vegnids megliurads ils servetschs e reducids ils temps da viadi. Il 1857 èn viagiads 29 000 passagiers cun la posta dal Gottard, entant ch’ils trais pass grischuns San Bernardin, Spleia e Güglia han dumbrà ensemen 19 117 viagiaturs. Malgrà il grond dumber da passagiers e malgrà ch’il viadi da radund 50 uras da Basilea fin a Milaun custava l’immensa summa da frs. 68.60, eran las postas directas per gronda part ina fatschenta deficitara. L’atun 1881 è cursada la davosa charrotscha sur il pass, cun il legendar conductur (betg postigliun) Alois Zgraggen. La primavaira 1882 è lura er ì a fin il manaschi cun schlittas.

Tranter il 1872 ed il 1882 è vegnì construì il tunnel da la Viafier dal Gottard. Durant las lavurs en il tunnel, ch’èn vegnidas fatgas surtut da lavurers talians, èn morts 177 umens e tranter auter er il schefinschigner Louis Favre. Ad Airolo regorda in monument, stgaffì da l’artist Vincenzo Vela, a questas unfrendas. La nova lingia da viafier ha surtut manà en il Tessin ad in progress economic.

Cura ch’il tunnel da la viafier è vegnì avert, ha la via dal Gottard pers quasi sur notg sia muntada da pli baud. Avant la construcziun da la via dal Gottard avevan traversà il 1820 radund 15 000 viagiaturs il pass, l’onn da record 1875 èn quai stads bundant 72 000 ed il 1881 anc 58 496; las spediziuns da posta avevan ins gia cumenzà a trametter tras il tunnel dal Gottard che sa chattava en l’ultima fasa da construcziun.

Il 1909 han ins empruvà da far reviver, almain durant ils mais da stad, ils curs da posta sur il Gottard. Quests curs tranter Andermatt ed Airolo han plitost gì ina muntada locala ed èn vegnids remplazzads il 1921 tras il Car-Alpin, l’emprim auto da posta.

Vers la vieuta dal 19avel al 20avel tschientaner ha cumenzà il temp dals autos. Gia il 1895 duai l’emprim automobil avair cuntanschì il pass dal Gottard. Bain documentà è il viadi en automobil dal scriptur tudestg Otto Julius Bierbaum il fanadur 1902 sur il Gottard. Per ses viadi en l’Italia en cumpagnia da sia dunna aveva la chasa editura August Scherl da Berlin mess a disposiziun a Bierbaum in Adler-Phaeton da colur cotschna munì cun in motor ad otg forzas-chaval inclus il manischunz.

Il 1902 pareva il Gottard d’esser il sulet pass svizzer che pudeva vegnir utilisà cun vehichels a motor. Per il traject da 136 kilometers da Bellinzona enfin Brunnen ha Bierbaum duvrà nov uras. Davart quest viadi saveva el da raquintar la suandanta anecdota: Bierbaum era gist arrivà a Göschenen ch’el è vegnì retegnì d’in policist. Quel era vegnì infurmà per telegram da la polizia dad Andermatt: «Automobil hier durchgefahren; unmöglich es aufzuhalten. Stellt es und verfügt nach Gesetz!» Sco ch’i dueva sa mussar aveva il chantun Tessin bain lubì da charrar sur il Gottard, ma il chantun Uri aveva serrà la via da la Val Scalina per tut ils vehichels a motor. Perquai che Bierbaum n’aveva betg fatg trair ses automobil d’in bov, ha el stuì pajar 20 francs chasti ed ha pudì cuntinuar ses viadi.

L’auto ed il turissem da massa en plain svilup han manà suenter la Segunda Guerra mundiala a bler traffic supplementar al Gottard. Bainspert èsi sa mussà che la via veglia na pudeva betg satisfar als novs basegns, e quai cumbain ch’ins aveva remplazzà tranter il 1937 ed il 1941 sin la Via da la Tremola la cuvrida natirala tras ina sulada da crappa da granit. Dapi il 1924 èsi stà pussaivel da transportar autos tras il tunnel da la viafier; l’onn 1930 èn gia vegnids transportads en questa moda radund 3600 vehichels. Tuttina èsi stà necessari d’eriger ina nova via.

A partir dal 1953 ha il chantun Uri cumenzà a schlargiar cumplettamain la via da la Val Scalina. L’uschenumnà Urner Loch en la part superiura è vegnì engrondì ed ina nova Punt dal diavel è vegnida erigida. La stad 1967 ha er pudì vegnir avert l’emprim tschancun da la nova via da la Tremola; l’ulteriura part è stada finida il 1977. Cun sia nova lingia, las tredesch punts, in tunnel e lungas galarias da lavinas sviescha la nova via al sid dal pass cumplettamain la veglia via da la Tremola. La stad 1983 ha pudì vegnir surdà al traffic il davos traject da la nova via al nord, numnadamain il sviament dad Andermatt.

Ma er la nova via dal Gottard ha be furmà ina schliaziun transitorica, tant pli ch’il pass è mintgamai serrà l’enviern per in pèr mais. Perquai è vegnì construì a partir dal 1970 il tunnel d’autos ch’è vegnì surdà al traffic ils 5 da settember 1980. Grazia a quel furma l’axa dal Gottard l’autostrada la pli directa tranter Hamburg e la Sicilia.

Cun l’avertura da la Viafier dal Gottard l’onn 1882 ha cumenzà l’augment da traffic sin quest traject che cuntinuescha fin oz. L’axa dal Gottard consista oz tant d’ina lingia da viafier sco er d’ina autostrada ed è da muntada centrala per il traffic nord-sid europeic.

Perquai che l’axa dal Gottard è savens surchargiada, stat en discussiun l’erecziun d’in segund tunnel dad autos. Tenor l’Iniziativa da las Alps ch’è vegnida approvada il 1994 dal pievel svizzer, n’èsi però betg lubì d’augmentar las vias da transit en il territori alpin. Da quest fatg tegna er quint il nov tunnel da basa da la viafier che vegn erigì tranter Erstfeld e Bodio e che duai vegnir avert il 2016.

En il temp medieval e temp modern tempriv n’aveva il Gottard betg gì ina gronda muntada strategica. Tranter il 1604 ed il 1625 ha il Gottard servì a truppas spagnolas sco ruta da colliaziun tranter Milaun e l’Ollanda ("camino Suizo").

Be duas giadas èsi vegnì a cumbats guerrils enturn il Gottard. Durant la Segunda Guerra da coaliziun è il general russ Alexander Suvorov arrivà nà da l’Italia cun si’armada sin il Gottard. En il nord da quel è el vegnì impedì da truppas franzosas d’avanzar vers la Bassa ed ha stuì sa retrair sur il Veptga. Durant la Guerra da la Lia separatista il november 1847 han truppas uranaisas occupà il pass ed èn avanzadas vers la Leventina. 

La posiziun strategica dal Gottard è lura sa midada a partir dals onns 1860: Pervi da l’erecziun dal tunnel da la viafier e da novas vias (Axenstrasse, Furca, Alpsu) sco er sin fundament da la nova constellaziun politica en l’Europa (unificaziun tudestga e taliana) è vegnì attribuì al pass ina muntada militarica, betg il davos er dals stabs generals da la Germania e da l’Italia. A partir dal 1886 è vegnida erigida ad Airolo l’emprima fortezza (oz museum da fortezza); pliras construcziuns pli grondas èn suandadas fin il 1920.

Il punct culminant ha l’idea da la fortezza alpina cuntanschì durant la Segunda Guerra mundiala en furma dal reduit. Quest concept preveseva il territori dal Gottard sco center dal dispositiv da defensiun; vias e tunnels d’access èn vegnids munids cun chargias explosivas per als destruir en cas d’avanzaments da l’inimi. Er simbolicamain è il Gottard s’avanzà ad in dals elements centrals da la defensiun naziunala spiertala. Il concept da defensiun politica e militara da la Svizra ha plinavant influenzà il traffic da viafier tras il Gottard ch’è vegnì admess a la Germania naziunalsocialistica ed a l’Italia faschista: entant che bains sco p.ex. cotgla, atschal u fier sco er lavurers talians pudevan passar, era scumandà il transport da schuldads (cun excepziun da blessads) e dad armas (cun paucas excepziuns). Cun las refurmas da l’armada instradadas vers la fin dal 20avel tschientaner han las fortezzas al Gottard pers lur muntada.




</doc>
<doc id="6656" url="https://rm.wikipedia.org/wiki?curid=6656" title="Tunnel da basa dal Son Gottard">
Tunnel da basa dal Son Gottard

Aifer il project da la Nova lingia da viafier tras las Alps (NVTA) è er il tunnel da basa dal Gottard vegnì planisà. Il tunnel ha ina lunghezza da 57 kilometers ed è uschia cura ch’el vegn avert il pli lung tunnel dal mund. L’avertura è planisada per l’onn 2016. Entras quest tunnel vegn il temp da viadi tranter nord e sid scursanì fermamain. Il portal dal nord è ad Erstfeld ed il portal dal sid a Bodio.


</doc>
<doc id="6658" url="https://rm.wikipedia.org/wiki?curid=6658" title="Tunnel da basa dal Lötschberg">
Tunnel da basa dal Lötschberg

Aifer il project da la Nova lingia da viafier tras las Alps (NVTA) è er il tunnel da basa dal Lötschberg vegnì planisà. Il tunnel ha ina lunghezza da 34,6 kilometers. L’avertura è stada l’onn 2007. Entras quest tunnel vegn il temp da viadi tranter nord e sid scursanì fermamain. Il portal dal nord è ad Frutigen ed il portal dal sid a Raron.


</doc>
<doc id="6659" url="https://rm.wikipedia.org/wiki?curid=6659" title="Tunnel stradal dal Son Gottard">
Tunnel stradal dal Son Gottard

Il Tunnel stradal dal Son Gottard è in tunnel stradal svizzer che traversa la muntogna dal Gottard. Il tunnel è il segund lung tunnel stradal dal mund suenter il Lærdalstunnelen en Norvegia ed è 17 kilometers lungs. Il portal dal nord è ad Caschanutta (tud. Göschenen) en il Chantun Uri ed il portal dal sid Airolo en il Chantun Tessin. Il tunnel fa part da l'autostrada A2 che maina da Basilea a Chiasso. Tar l'inauguraziun l'onn 1980 valeva il tunnel sco pli lung tunnel stradal dal mund.


</doc>
<doc id="6660" url="https://rm.wikipedia.org/wiki?curid=6660" title="Tunnel viafier dal Son Gottard">
Tunnel viafier dal Son Gottard

Il tunnel viafier dal Son Gottard è in tunnel da viafier svizzer che traversa la muntogna dal Gottard. Il tunnel è 15 kilometers lungs. Il portal dal nord è a Caschanutta (tud. Göschenen) en il Chantun Uri ed il portal dal sid ad Airolo en il Chantun Tessin. Tar l'inauguraziun l'onn 1881 era el il pli lung tunnel viafier dal mund.


</doc>
<doc id="6661" url="https://rm.wikipedia.org/wiki?curid=6661" title="Tunnel dal Son Gottard">
Tunnel dal Son Gottard

Il pled Tunnel dal Son Gottard ha differentas muntadas: 


</doc>
<doc id="6664" url="https://rm.wikipedia.org/wiki?curid=6664" title="Capricorn">
Capricorn

Il capricorn alpin ("Capra ibex") u simplamain capricorn, era stambutg u macun, è ina spezia da chauras derasada en las Alps. Il capricorn feminin vegn numnà chaura-capricorn.

Il capricorn da las Alps è ina da pliras spezias da capricorns dal gener da las chauras ("Capra"). El è parentà stretgamain cun il capricorn sibiric ("C. sibirica") e cun il capricorn siric u nubic ("C. nubiana"), che vegnivan omadus attribuids pli baud ensemen cun il capricorn da las Alps a la medem spezia. Il capricorn iberic ("C. pyrenaica"), il capricorn da l’Etiopia ("C. wallie") ed il capricorn dal Caucasus ("C. caucasica") èn dentant pli parentads cun la chaura selvadia che cun il capricorn da las Alps.
La lunghezza dal chau plus l’entir corp dal capricorn mesiran en media 150 cm, l’autezza da la spatla 90 cm. Las chauras paisan ca. 40 kg; ils bucs perencunter pon pasar sur 100 kg. Il buc ha cornas imposantas ch’èn stortas (lunghezza fin ad 1 m). La chaura ha dentant mo cornas curtas ch’èn strusch stortas. Omaduas schlattainas han ina barba-chaura. Ils bucs han la stad in pail brin stgir; il pail da las chauras è pli cotschnent u brin aurà. L’enviern vegn il pail dad omaduas schlattainas grischent.

Il capricorn viva en las Alps en autezzas tranter il cunfin dal guaud ed il cunfin dal glatsch. Uschia munta el ad autezzas da fin 3500 m. L’enviern resta el en autezzas pli bassas che la stad, ma er la stad vegn el per magliar savens giu sin l’autezza da las pastgiras alpinas. Per il ruaus da la notg munta el dentant puspè en grondas autezzas.

Ina muntanera da capricorns sa cumpona da diesch fin ventg chauras ed ansiels. Daspera datti las muntaneras dals bucs giuvens che n’èn anc betg creschids or dal tut. Ils bucs vegls vivan sulets. Durant il temp da reproducziun (en las Alps il december/schaner) tschertgan ils bucs las chauras ed emprovan da controllar la muntanera. Tranter bucs rivalisants datti cumbats. In buc sto almain avair sis onns per avair ina schanza da ventscher in tal cumbat e da gudagnar in ‹harem›. Durant l’enviern resta il buc tar la muntanera; la primavaira banduna el puspè quella.

Suenter ina gravidanza da tschintg fin sis mais nascha il matg u il zercladur in ansiel, darar er dus. L’ansiel sa chaminar a partir da l’emprim di, el tetta dentant durant in onn. In capricorn po vegnir pli che ventg onns vegl.

En intginas regiuns da las Alps ha la reintroducziun dals capricorns mussà che quests animals han ina grond’influenza sin la cuntrada. Pervi dals capricorns reintroducids ils onns 1920 è per exempel s’augmentà il process d’erosiun da las spundas en il territori dal Munt da la Bês-cha e dal Piz Albris sper Puntraschigna en l’Engiadin’Ota. Quai pervi dals donns chaschunads entras il zappitschim dals capricorns.

Pli baud è il capricorn vegnì mistifitgà fermamain. Quai ha gì per consequenza che bunamain tut las parts utilisablas dal capricorn – davent dal sang sur il pail fin tar ils excrements – vegnivan duvradas sco medischina cunter tut las malsognas pussaivlas. Quai ha bunamain sragischà la spezia en l’Europa. Al cumenzament dal 19avel tschientaner era il capricorn svanì en l’entir territori da las Alps fin a circa 100 animals en il Gran Paradiso en l’Italia. Il selvicultur Josef Zumstein ed il scienzà da la natira Albert Girtanner han pudì persvader l’onn 1816 las autoritads da proteger ils davos capricorns en il Gran Paradiso. L’onn 1854 ha il retg Vittorio Emanuele II da Piemont-Sardegna mess ils animals sut sia protecziun persunala. Grazia al success d’in program da recolonisaziun da quests 100 animals restants, è il capricorn oz puspè derasà en vastas parts da ses spazi da viver oriund. Tut ils capricorns che vivan oz en las Alps derivan da quests 100 animals.

Ils emprims animals èn vegnids reintroducids en las Alps Svizras l’onn 1911 tenor in program d’elevaziun ch’è vegnì realisà en l’Asil da selvaschina ‹Peter und Paul› a Son Gagl. Entant è lur dumber sa multiplitgà a 30 000 fin 40 000 animals en l’entir territori da las Alps. Oz èn ins persvas che la spezia survivia; en Svizra vegn il dumber regulà dapi l’onn 1977 tras la chatscha. En Svizra vivan en il mument circa 14 000 capricorns, en l’Austria circa 4400. La recolonisaziun dals capricorns da las Alps vegn per regla sustegnida fermamain da la populaziun e da las vischnancas, perquai ch’ils capricorns sa laschan duvrar bain per far reclama turistica per ils lieus da vacanzas alpins.


Capricorn sin chattà.ch


</doc>
<doc id="6666" url="https://rm.wikipedia.org/wiki?curid=6666" title="Tunnel stradal dal San Bernardin">
Tunnel stradal dal San Bernardin

Il Tunnel stradal dal San Bernardin è in tunnel stradal svizzer che traversa la muntogna dal San Bernardin. Il tunnel è il terz pli lung tunnel stradal da la svizra suenter il Tunnel stradal dal Son Gottard ed il Tunnel dal Seelisberg ed fa 6.6 kilometers. Il portal dal nord è ad Hinterrhein en il Chantun Grischun ed il Portal dal sid a San Bernardino en il Chantun Grischun. Il tunnel fa part da l'autostrada A13 che va da Sankt Marghreten a Ascona. L'inauguraziun stara en l'onn 1967.


</doc>
<doc id="6667" url="https://rm.wikipedia.org/wiki?curid=6667" title="Tunnel dal Seelisberg">
Tunnel dal Seelisberg

Il Tunnel dal Seelisberg è in tunnel stradal svizzer che traversa la muntogna dal Seelisberg. Il tunnel è il segund pli lung tunnel stradal da la svizra suenter il Tunnel stradal dal Son Gottard ed il pli lung tunnel stradal cun duas foras. Il tunnel è 9,280 kilometers lungs. Il portal dal nord è ad Beckenried en il Chantun Sutsilvania ed il Portal dal sid a Flüelen en il Chantun Uri. Il tunnel fa part da l'autostrada A2 che va da Basilea a Chiasso. Il tunnel è vegnì inaugurà l'onn 1980.



</doc>
<doc id="6668" url="https://rm.wikipedia.org/wiki?curid=6668" title="Pass dal Grond Son Bernard">
Pass dal Grond Son Bernard

Il Pass dal Grond Son Bernard (franzos: "Col du Grand-Saint-Bernard", talian: "Colle del Gran San Bernardo") è in pass da muntogna dal chantun Vallais da la Svizra e da l'Italia. Il pass maina da Bourg-Saint-Pierre en la Svizra tras a Saint-Rhémy-en-Bosses en il Val d'Aosta.


</doc>
<doc id="6669" url="https://rm.wikipedia.org/wiki?curid=6669" title="Pass dal Simplon">
Pass dal Simplon

Il Pass dal Simplon (franzos: "Col du Simplon", talian: "Passo del Sempione") è in pass da muntogna dal chantun Vallais da la Svizra. Il pass maina da Brig en la Svizra tras a Gondo en la Svizra.


</doc>
<doc id="6675" url="https://rm.wikipedia.org/wiki?curid=6675" title="Sottoceneri">
Sottoceneri

Il Sottoceneri è la regiun geografica che sa chatta al sid dal Monte Ceneri, che taglia il chantun Tessin en duas parts. en la regiun sa chattan ils districts da Lugano ed Mendrisio ed ils lais da Lugano ed da Como.



</doc>
<doc id="6676" url="https://rm.wikipedia.org/wiki?curid=6676" title="Sopraceneri">
Sopraceneri

Il Sopraceneri è la regiun geografica che sa chatta al nord dal Monte Ceneri, che taglia il chantun Tessin en duas parts. En la regiun sa chattan ils districts da Locarno, Bellinzona, Blenio, Lugano, Vallemaggia, Leventina ed il Lago Maggiore.



</doc>
<doc id="6681" url="https://rm.wikipedia.org/wiki?curid=6681" title="Lai">
Lai

In Lai (dal Latin "Lacus") è ina massa d'aua pli gronda e pli bass che in lajet però pli pitschen che ina Mar u in Ocean. In Lai è generalmain consister d'aua dultscha e sa lia dal mar cun in flum.

Lai (tudestg: "Lenzerheide") è era il num d'ina fracziun da la vischnanca da Vaz.
tenor kilometers²

Mund: Mar Caspian 371,000 km² 

Africa: Lai Victoria 68,800 km² km

Antarctica: Lai Vostok 15,690 km²

America dal sid: Lai Titicaca 8,372 km²

Asia: Mar Caspian 371,000 km² 

Australia: Lai Eyre 9500 km² 

Europa: Lai Ladoga 17,700 km²

America dal nord: Lai Huron 59,596 km²

Svizra: Lai da Genevra 600 km² en Svizra


</doc>
<doc id="6685" url="https://rm.wikipedia.org/wiki?curid=6685" title="Lai Titicaca">
Lai Titicaca

Il Lai Titicaca è in lai da l'America dal Sid en il Peru en la Bolivia. El è il pli grond lai dal continent.


</doc>
<doc id="6686" url="https://rm.wikipedia.org/wiki?curid=6686" title="Klaus Ebner">
Klaus Ebner

Klaus Ebner (8 d'avust 1964 a Vienna) è in scriptur austriac e in poet catalan. Durant ils onns 1980 publitgava cudeschs sur software e primas ovras litteraras en revistas. El ha publitgà la prima collecziun da istorgias curtas en 2007. L'autur scriva en tudestg, però sias poesias en tudestg e en catalan.

Klaus Ebner è naschì ils 08-08 1964, passentà sia uffanza e giuventetgna a Vienna, Austria, ed ha studegià romanistica, germanistica e translaziun. Suenter cumenzà a lavurar sco translatur, scholast per linguatgs esters e manader da project. Ha scrivì cudeschs d'informatica e artitgels.

Suenter la scola Klaus Ebner cumenzà a scriver. El è autur da raquintaziuns, poesia e essays, e scriva sias poesias en tudestg e en catalan. Ebner scriva da tematicas multiculturals, da varias mentalitads e linguas e da la toleranza. Quest è bain vesaivel en la segunda publicaziun "Auf der Kippe". A chaschun dal Premi Internaziunal da Poesia Nosside vegnì menziunada la poesia "um da cedels". La giuria discurreva da la "tristezza metropolitana" e finalmain: "Sullo stesso piano di immediata partecipazione si pone "l'uomo di carta" di Klaus Ebner, che ha come "pasto" la solitudine e come "ornamento" un'illusa speranza".

Al cumenzament da 2008 Klaus Ebner obtegnì il premi litterar "Wiener Werkstattpreis 2007". La raquintaziun triumfara "Der Flügel Last (Il pais da las alas)" descriva ils dis en ospital d'ina mattetta da set onns che suffra da cancer. Il stil demussa il puntg da vista dal uffant. L'essay guadagnond "Was blieb vom Weißen Ritter? (Tge restà dal Chavaller Alv?)" introducescha al roman medieval "Tirant lo Blanch" dal scriptur valencian Joanot Martorell; l'autur ha maschadà sia experientscha cun conuschientschas litteraras e istoricas.

L'autur viva e lavura a Vienna ed è commember da las uniuns austriacas per la litteratura "Österreichischer Schriftstellerverband" e "Grazer Autorenversammlung".






</doc>
<doc id="6693" url="https://rm.wikipedia.org/wiki?curid=6693" title="Citad da San Marino">
Citad da San Marino

La Citad da San Marino u simplamain San Marino (per talian "Città di San Marino", localmain be "la città" ‹la citad›) è la chapitala ed in dals nov "castelli" u vischnancas da la Republica da San Marino. La citad che dumbra 4214 abitants (2012) è situà sin il Monte Titano.


</doc>
<doc id="6708" url="https://rm.wikipedia.org/wiki?curid=6708" title="Leona Lewis">
Leona Lewis

Leona Louise Lewis (naschida ils 3 d'avrigl 1985 ad Islington, Londra) è ina chantadura e songwriter britannica dal district Hackney da Londra. Ella è vegnida enconuschent a la fin da l'onn 2006 cura ch'ella ha gudagnada la terza seria da la casting show "The X Factor". Quella seria è vegnida transmessa tranter l'avust ed il december 2006 da la staziun ITV. In onn suenter ha ella obtegnida internaziunalmain la prima posiziun dals charts con la single "Bleeding Love" sco era con ses album da début "Spirit".

Leona Lewis è naschida sco segunda da trais uffants dal pèr maridà Joe e Maria Lewis ed è creschida si a Hackney en il nord da Londra. Ses bab è oriund da la Caribica e la mamma da la Valisa.

En la vegliadetgna da dudesch onns ha Lewis scrit sia emprima chanzun, cun 13 onns ha ella gudagnà la concurrenza da la generaziun giuvna Lady D en il Hackney Empire. Per sviluppar ses talent ha ella frequentada la Sylvia Young Stage School e la Brit Academy. Gia avant ch'ella è sa participada a "The X Factor", ha ella registrada ses emprim album cun il titel da "Twilight" che però n'è mai vegnì publitgà.


</doc>
<doc id="6713" url="https://rm.wikipedia.org/wiki?curid=6713" title="Squadra naziunala da ballape da la Svizra">
Squadra naziunala da ballape da la Svizra

La Squadra naziunala da ballape da la Svizra (per curt «Nati») è la selecziun da l'Associaziun svizra da ballape (ASF/SFV) e represchenta la Svizra sin nivel internaziunal. Dapi fanadur 2008 vegn ella trenada da Ottmar Hitzfeld.

Ils suandantas giugaders fan part da la selecziun per il Campiunadi mundial 2010 en l'Africa dal Sid.



</doc>
<doc id="6714" url="https://rm.wikipedia.org/wiki?curid=6714" title="Associaziun svizra da ballape">
Associaziun svizra da ballape

L'Associaziun svizra da ballape (ASB; tudestg: "Schweizerischer Fussballverband" (SFV); franzos: "Association Suisse de Football" (ASF); talian: "Associazione Svizzera di Football" (ASF) è l'organisaziun che coordinescha il ballape en Svizra. Il president è Peter Gilliéron. 



</doc>
<doc id="6715" url="https://rm.wikipedia.org/wiki?curid=6715" title="Squadra naziunala svizra da ballape da las dunnas">
Squadra naziunala svizra da ballape da las dunnas

La Squadra naziunala feminina svizra da Ballape (u "Nati") è la squadra naziunala da dunnas da Ballape da la Svizra ed e timunada per l'Associaziun Svizra da Ballape. La trener è Beatrice von Siebenthal.
Guardianas
Defensuras
Giugadras centralas
Attatgaderas


</doc>
<doc id="6716" url="https://rm.wikipedia.org/wiki?curid=6716" title="Alexander Frei">
Alexander Frei

Alexander Frei è in giugader svizzer da ballape. El è naschì ils 15 da fanadur 1979 en la citad da Basilea. Actualmain gioca el en il Borussia Dortmund.


</doc>
<doc id="6722" url="https://rm.wikipedia.org/wiki?curid=6722" title="Partida populara Svizra Grischun">
Partida populara Svizra Grischun

La Partida populara Svizra Grischun (tudestg: "Schweizerische Volkspartei Graubünden" ; talian: "Unione democratica di Centro Grigioni") è ina partida politica grischuna.

Partida populara Svizra Grischun


</doc>
<doc id="6731" url="https://rm.wikipedia.org/wiki?curid=6731" title="Gieri Genatsch">
Gieri Genatsch

Gieri Genatsch (* l’onn 1596 a Lon en Val Schons ubain en Engiadin’Ota; † ils 24 da schaner 1639 a Cuira) è stà in reverenda e politicher ch’ha giugà ina rolla centrala durant ils Scumbigls grischuns. L’istoriografia naziunala dal 19avel tschientaner ed il success dal roman istoric da Conrad Ferdinand Meyer han fatg da Genatsch in dals protagonists da l’istoriografia grischuna ils pli enconuschents. Quest maletg idealisant è dentant vegnì relativà en il decurs dals davos decennis.

Gieri Genatsch è naschì l’onn 1596. Fin oz n’èsi betg sclerì dal tuttafatg, schebain el è vegnì sin il mund en l’Engiadin’Ota ubain a Lon en Val Schons. Si’uffanza ha el passentà en la chasa-pravenda a Silvaplana. L’onn 1610 ha Genatsch frequentà il Lectorium a Turitg, il 1616 è el s’immatriculà a la facultad teologica da l’Universitad da Basilea. Suenter ses studi ha el lavurà sco preditgant a Scharans en Val Tumleastga.

A partir da l’onn 1618 ha Genatsch fatg part dals cumbats da partida selvadis ch’han gì lieu en las Trais Lias. A la Dretgira penala da Tusaun è el cumparì sco inimi fanatic da la partida spagnol-catolica. Plinavant è el stà conresponsabel per l’assassinat da giustia da Nicolò Rusca, l’archuvestg da Sondrio, e da Johann Baptist Prevost da Vicosoprano. Il medem onn è Genatsch daventà preditgant refurmà a Berbenno sper Sondrio en la Vuclina ch’era per gronda part catolica. L’onn 1620 è el scappà a Silvaplana e mitschà uschia dal Murdraretsch dals protestants en Vuclina. L’act da vendetga è suandà in onn pli tard: il 1621 ha Genatsch mazzà cun insaquants gidanters il manader da la partida spagnol-catolica en las Trais Lias, Pompejus Planta, en ses chastè Rietberg en Tumleastga.

Suenter l’invasiun dals Spagnols ed Austriacs l’onn 1620 han las Trais Lias subì ils Scumbigls grischuns che stattan en connex cun la Guerra da trent’onns. Genatsch ha fatg carriera militara, l’emprim sco manader dals partisans, alura sco chapitani da la chavallaria en l’armada dal general Ernst von Mansfeld da la Pfalz. L’onn 1627 è el vegnì promovì sco maior ed è sa laschà en sin in duel cun ses superiur, colonel Jacob von Ruinelli, il qual el ha stilettà. L’onn sequent è Genatsch entrà en servetsch venezian, nua ch’el è dentant vegnì mess en arrest. Sinaquai è el sa rendì l’onn 1629 cun sia famiglia sin il chastè da Katzensteig sper Bischofszell (Turgovia).

Cura ch’il duca refurmà Henri II de Rohan ha occupà per incumbensa dal cardinal franzos Richelieu il Grischun, era colonel Genatsch ses maun dretg. Damai che Richelieu ha dentant gì l’intenziun da tegnair il Grischun cun ses territoris subdits sco garanzia per la conclusiun da la pasch, ha Genatsch manà contractivas cun l’Austria e la Spagna per deliberar sia patria. Per quest intent è el sa convertì l’onn 1635 en la claustra da chaputschins a Rapperswil SG a la confessiun catolica. En moda excellenta al èsi reussì da cugliunar Rohan e da persvader a medem temp ils Grischuns en l’armada franzosa e l’entir territori per ses plan. El è vegnì elegì sco general da las Trais Lias e cun agid da la Spagna è el stà capavel da sfurzar ils Franzos ils 5 da matg 1637 da sa retrair. Cun inschign diplomatic ha el ultra da quai cuntanschì che la Spagna ha restituì al Grischun la Vuclina. Dapi lura è Genatsch stà il manader politic e militar da ses territori. Sco ‹directur› da l’allianza spagnol-austriaca è el vegnì surchargia cun ina gronda facultad e nobilisà tras Philipp IV da la Spagna.

Ils 21 da schaner 1639 è Gieri Genatsch vegnì assassinà d’ina gruppa da conspiraturs a Cuira en l’ustaria dal pasterner da pastetas Lorenz (Laurentz) Fausch ‹Staubiges Hüetli›. L’emprim dals delinquents, vestgì sco urs, ha sajettà sin Genatsch cun ina pistola, silsuenter han ulteriurs mazzà el cun bastuns e segirs. En ina funtauna contemporana vegn l’assassinat descrit sco suonda:

Gieri Genatsch è vegnì sepulì anc il medem di en la Catedrala da Cuira. Sia fossa sa chatta il pli davos en la Catedrala da la vart sanestra da l’entrada. Vi da la paraid è il lieu segnà cun ses num. Il lieu da l’assassinat, il ‹Staubiges Hüetli› (betg sco descrit tar C.F. Meyer la chasa-cumin), steva al lieu dal Altes Gebäu odiern a la Via da la Posta 14. Questa chasa patriziana è vegnida erigida vers il 1730 da l’envoyé Peter von Salis-Soglio e furma oz la sedia da la Dretgira chantunala. Gist sper l’Altes Gebäu ha l’artist turitgais Christoph Haerle installà il 2005 in bigl cun il num ‹Las larmas da Lukrezia› che sa referescha a l’assassinat da Genatsch (tenor l’elavuraziun litterara da C.F. Meyer).

Damai ch’ils assassins eran mascrads n’han els mai pudì vegnir identifitgads. Igl è dentant vegnì supponì ch’ils Plantas, ils Gulers ed intgins agents spagnols sajan stads involvids en l’assassinat. La cronica da Fortunat Sprecher von Bernegg suppona ch’ils culpants derivian da tschertgels refurmatorics ch’hajan prendì en mal a Genatsch d’esser sa convertì al catolicissem.

In dals delinquents presumtivs cun num ‹Zembra› ha er assassinà ils 24 da favrer 1639 in commember da la famiglia imperial-catolica von Planta sco er ils 30 d’october 1639 in ulteriur commember da la medema famiglia al Pass Brauli (en vischinanza dal Pass dal Stelvio). Ultra da quai duai el esser stà involvì en ulteriurs assassinats, uschia ch’el è vegnì sentenzià a la mort ed executà a Tarasp ils 7 da mars 1640. 

I dat en egl ch’ils murdraretschs tranter las elitas ed ils partisans avevan sistem dal temp dals Scumbigls grischuns. Er Gieri Genatsch sez ha assassinà ils 26 da fanadur 1638 in adversari cun num Johann Peter Stampa. La finamira da quests conflicts era da puspè manar la Republica da las Trais Lias suenter il Capitulat da Milaun en il possess cumplain da las terras subditas en la Vuclina.

Ils cronists contemporans sco Bartholomäus Anhorn, Fortunat Sprecher, Ulysses von Salis e Fortunat von Juvalta valiteschan Genatsch e sias prestaziuns plitost a moda critica. Els tuts giuditgeschan la conversiun da Genatsch sco tradiment e tuts – cun excepziun dad Anhorn – al dischapproveschan sco arrivà social che metta en dumonda las structuras socialas. Cun excepziun da von Salis (ch’era stà involvì ensemen cun Genatsch en il mazzament da Pompejus Planta) condemneschan tuts ils excess da violenza da Genatsch.

Il maletg da Genatsch da von Salis è marcà dal tradiment envers la Frantscha e da la moda e maniera co che Genatsch ha stgatschà a l’ur persunalitads dominantas sco von Salis sez. Las regurdientschas persunalas da Juvalta dattan perditga da la gritta ch’era anc adina avant maun areguard la rolla da Genatsch a chaschun da la dretgira nauscha da Tusaun. Ils puncts culminants en la carriera da Genatsch, surtut sia rolla en connex cun la recuperaziun temporala da la Vuclina e la retratga da l’armada franzosa or da la Veglia Republica, tematisescha en emprima lingia Bartholomäus Anhorn.

I dat dentant en egl che tuts quests rapports ch’emprovan d’analisar ils schabetgs en in context istoric pli vast attribueschan a Genatsch ina rolla plitost modesta. Sper questas cronicas è Genatsch anc restà per in temp en memoria pervia da chanzuns popularas e satiras che cursavan per part gia avant sia mort. Era qua cumpara Genatsch – bain a moda exagerada – sco persuna fanatica e dominada dal regl suenter pussanza. 

Il mitus da Genatsch sco erox naziunal è in product da la mesadad dal 19avel tschientaner. L’onn 1844 è cumparida l’"Histoire de la Confédération suisse" da Louis Vulliemin ch’ha attribuì a Genatsch ina rolla centrala en ils embrugls diplomatics dal 17avel tschientaner. Plaun a plaun è Genatsch daventà in simbol da libertad, celebrà er en ovras litteraras e dramas patriotics.

Il roman "Jürg Jenatsch" da Conrad Ferdinand Meyer (1876) ha gì in success mundial ed è daventà lectura obligatorica per generaziuns da gimnasiasts. Qua il cuntegn dal roman en furma concisa: A l’entschatta da la guerra emprovan ils Spagnols da dumagnar il Grischun sut lur pussanza per pudair controllar ils pass. Il giuven plevon refurmà Genatsch als fa frunt sco manader dals protestants grischuns che vulan defender l’independenza da lur patria. Ses adversari da vart catolica è Pompejus Planta.

Planta inscenescha in cumplot; en consequenza da quel vegn la dunna da Genatsch per la vita en rom dal Murdraretsch en Vuclina. Genatsch ed ils ulteriurs refurmaturs ston fugir ed ils Spagnols ed Austriacs pon occupar il pajais. Genatsch sa vinditgescha cun assassinar Planta. Er las acziuns che suondan èn dominadas da gritta; la finala realisescha Genatsch ch’el fa uschia dapli donn a sia patria.

Genatsch s’orientescha pli ferm vers il duca franzos Henri de Rohan ch’era vegnì tramess per sustegnair ils refurmaturs en il Grischun. Genatsch daventa cumandant en l’armada da Rohan che suttastat als Franzos e che vegn la finala da terminar la guerra sco victurs. En il Contract da Chiavenna s’exprima Rohan bain a favur da la libertad ed independenza dal Grischun. Ma il chancelier franzos, cardinal Richelieu, n’è betg pront da suttascriver il contract.
Genatsch serra sinaquai in contact secret cun ils Spagnols. Per pudair stgatschar ils Franzos dal pajais è el schizunt pront da convertir al catolicissem. Ma ord vista dals Spagnols cumenza Genatsch a vegnir memia pussant. El daventa la finala l’unfrenda d’in attentat e vegn mazzà da si’amanta da pli baud, Lucrezia, cun la segir, cun la quala Genatsch aveva mazzà ses bab Pompejus Planta.

La fascinaziun da quest roman è bain d’attribuir a la colliaziun dal cumbat per la libertad cun l’amur tragica da Genatsch per la figlia da ses inimi Pompejus Planta. Tant quest’amur sco er la rolla da Lucrezia a chaschun da l’assassinat da Genatsch èn però invenziuns litteraras da l’autur. Però era gia sa derasada curt suenter la mort da Genatsch la fama ch’el saja vegnì assassinà cun la medema segir, cun la quala el aveva mazzà da sias uras Planta. Malgrà tutta idealisaziun eri per Meyer dentant evident ch’il Genatsch litterar sa distingueva da la figura istorica. Il 1876 ha el scrit ad in ami en quest connex il suandant: «J’ai la certitude que ce n’était qu’un coquin, et j’en ai fait un personnage.»

Fin vers la mesadad dal 20avel tschientaner ha cuntinuà il process da crear da Genatsch in mitus. A quai ha attribuì tant l’istoriografia sco er las elavuraziuns litteraras. Las biografias dad Ernst Haffter (1894) e dad Alexander Pfister (1938, cun pliras reediziuns) han bain sigillà il maletg da l’erox Genatsch. Omaduas biografias accentueschan dentant er las varts violentas ed il regl da pussanza da Genatsch e mussan ch’el vuleva vegnir nobilisà per tut pretsch. A quests dus auturs sto vegnir concedì d’avair evaluà in vast corpus da documents contemporans e da brevs da Genatsch. Pfister ed auters istoriografs catolics emprovan da far valair che la conversiun da Genatsch na saja betg be stada manada d’in opportunissem senza scrupels, mabain vesan tuttavia er la pussaivladad d’ina profunda vieuta interna. Questa dumonda dueva schizunt vegnir ventilada sco part dal cumbat cultural retardà ch’ha occupà il Grischun fin vers la mesadad dal 20avel tschientaner.
L’onn 1927 ha gì lieu la primaudiziun da l’opera "Jürg Jenatsch" da Heinrich Kaminski. Il 1929 è suandà il roman istoric "La historia dil Gieri Genatsch" da P. Maurus Carnot (1930 en versiun tudestga). Da questa fasa ‹eroica› da la recepziun da Genatsch dattan er perditga il Piz Jenatsch e la chamona da medem num en las Alps da l’Alvra; plinavant la marca postala svizra deditgada a Genatsch ch’è cumparida il 1941 – amez la Segunda Guerra mundiala – en rom d’ina retscha davart eroxs svizzers. Medemamain portan divers restaurants ed hotels en il Grischun il num "Jenatsch". In exempel eclatant areguard la recepziun nuncritica da sia figura fin en temps pli novs furma la plastica da Genatsch cun la descripziun eroisanta ch’è vegnida plazzada l’onn 2000 davant l’hotel Jürg Jenatsch a Parpan.

En general han ils davos decennis però fullà via ad in maletg in pau pli differenzià da Genatsch. L’istoriograf Silvio Färber scriva en quest connex: «Dapi ils onns 1960 s’occupa però l’istoriografia puspè a moda pli critica da Genatsch. Ella caracterisescha el sco figura barocca tipica per l’epoca per quai che reguarda ses pensar ed agir, sco arrivist animà da sias ambiziuns e passiuns e sco opportunist senza ils minims scrupels.»

L’onn 1987 ha il film "Jenatsch " da Daniel Schmid (scenari: Martin Suter) celebrà in grond success. Tuttina sco en l’istoriografia da quel temp dominescha er en il film da Schmid la distanza critica envers ils tratgs violents da Genatsch. Il protagonist da questa coproducziun franzos-svizra è il schurnalist Christophe Sprecher (Michel Voïta) che viva ensemen cun si’amia Nina (Christine Boisson). Tar in’intervista cun il vegl antropolog Dr. Tobler (Jean Bouise) prenda el cun sai ina brunsina da mesch che duai furmar la clav per discuvrir ils assassins da Genatsch.
Sprecher scuvra ch’el po sa transferir cun agid da la brunsina en il 17avel tschientaner. Sia vita vegn dominada pli e pli fitg da Genatsch; a medem temp pegiurescha la relaziun tar Nina. Cun empruvar da metter puspè tut en urden èsi la finala Sprecher che sturnescha Genatsch (Vittorio Mezzogiorno).

In proxim chapitel marcant en la recepziun da Genatsch furma l’ovra scientifica "Jenatschs Axt" da Randolph C. Head, publitgada l’onn 2008 per englais ed il 2011 per tudestg. L’istoriograf american era gia sa fatschentà pli baud cun l’istorgia dal Grischun en l’epoca premoderna.

En si’ovra davart Genatsch na s’interessescha Head main – sco generaziuns d’istoriografs pli veglias – per il caracter ‹per propi› u la visiun apparenta da Genatsch. En il center stattan plitost las rupturas ed ils cunfins en la vita da Genatsch. Per Head è Genatsch in cameleon ch’adattescha sia colur a ses temp ed a ses conturn.

En in emprim chapitel preschenta Head la biografia da Genatsch en il context da la Guerra da trent’onns. Alura suondan divers chapitels che tractan dumondas d’identitad e da cunfins (lieu, pievel, lingua, confessiun, pussanza, violenza e.a.). Head constatescha che Genatsch n’era betg in naziunalist, sco che quai è vegnì postulà tranter il 1850 ed il 1950, mabain in patriot dal 17avel tschientaner. Cun midar la confessiun, uschia Head, haja Genatsch er midà sia concepziun dal mund. Gia avant la conversiun il 1635 haja el exprimì la maxima da «viver e laschar viver» en dumondas da religiun.

Novas vias va Head areguard l’interpretaziun da la brutalitad en la vita da Genatsch. En il Grischun dal 17avel tschientaner na bastavi betg da metter ord via ils concurrents ed adversaris; anzi als stuevan ins eliminar cun ina brutalitad demonstrativa. Onur e vendetga, lioms da famiglia e relaziuns da patrunadi furman tenor Head la clav a la chapientscha da la violenza ritualisada da quel temp.

A la fin tematisescha Head er la recepziun posteriura da Genatsch (istoriografia, litteratura e film e.a.). Areguard la fossa e l’emprima exhumaziun restan per Head divers segns da dumonda; ina buna part da questas dumondas han pudì respunder las exchavaziuns fatgas il 2012 tras il Servetsch archeologic.

L’onn 1959 ha l’antropolog turitgais Erik Hug (1911–1991) avert en la Catedrala da Cuira la fossa da Gieri Genatsch. Cumbain ch’igl era nunusità da quel temp d’exhumar be per motivs scientifics, ha l’uvestg da Cuira Christian Caminada sustegnì l’acziun. Ils 30 da fanadur è in lavurer fruntà avant l’altar da S. Chatrina sin in skelet ch’ins ha l’emprim tegnì per quel da Genatsch. Cumbain che l’uvestg ha sinaquai declerà la tschertga per terminada, ha Hug chavà vinavant senza lubientscha. Ils 4 d’avust è in lavurer fruntà in pau en l’ost dal lieu nua che la platta da fossa da Genatsch sa chattava enfin l’onn 1921 sin in skelet ch’era gia sa decumponì fermamain. Cun lubientscha da l’uvestg ha lura pudì vegnir realisada l’exhumaziun cumpletta ils 5 d’avust 1959.

Da la chavazza eran be pli avant maun la part davant (cun tempra sfratgada) e la cuppa cun tschofs da chavels nairs. Da l’ulteriur skelet han ins mo pudì intercurir parts da la bratscha, da las chommas e da l’oss dal turp. A basa da quests relicts èsi stà pussaivel da reconstruir ina lunghezza dal corp da radund 170 cm. Medemamain eran sa mantegnidas restanzas dal vaschè e da la vestgadira. Sut la chamischa purtava Genatsch in scapulier; en pli èn vegnids a la glisch ina corda da paternoss e dus medagliuns. L’avust 1961 han ins puspè sepulì l’ossa en il medem lieu. Las restanzas da la vestgadira, dal scapulier e da la corda da paternoss èn vegnidas integradas en il Museum dal stgazi da la Catedrala.

Erik Hug aveva bain empermess da deponer sia vasta documentaziun da retschertga en l’Archiv statal dal Grischun. Pervi da divergenzas d’opiniuns cun l’istoriograf grischun Jon Mathieu ha el però surdà il 1991 sia documentaziun a la claustra da Nossadunnaun. Il 2009, suenter ina retschertga pli vasta, èn questas materialias puspè vegnidas a la glisch. La cuntraversa tranter Hug e Mathieu cumpara er en il film ‹Jenatsch› da Daniel Schmid, numnadamain en furma dal schurnalist Sprecher che fa visita a l’antropolog chaprizius. Fin oz n’èn las retschertgas da Hug mai vegnidas publitgadas.

Il mars 2012 ha il Servetsch archeologic dal Grischun avert per la segunda giada la fossa da Genatsch. En la communicaziun a las medias hai num: «Gia l’onn 1959 aveva l’antropolog turitgais Erik Hug exhumà la bara. L’identificaziun è succedida sin basa da la vestgadira e d’ina fractura da la chavazza. Igl è però restà intschert, sch’i saja effectivamain vegnida chattada la dretga bara. Ussa duain vegnir gudagnadas novas enconuschientschas antropologicas e patologicas areguard la statura, areguard la schlattaina u areguard blessuras. Ina funtauna per l’identificaziun è anc adina la gardaroba. A maun da restanzas da sang sin parts dals vestgids duai vegnir fatg in profil dal DNA e cumpareglià cun ils profils da descendents da la famiglia Genatsch che vivan anc. Perquai ch’i sa chattan mo pitschnas restanzas da sang sin la vestgadira han ins ussa – cun la permissiun d’uvestg Vitus Huonder – avert la fossa per survegnir ulteriuras emprovas da DNA. Pli tard vegn la chavazza dal mort purtada en l’Ospital chantunal dal Grischun, nua ch’i vegn fatg in scan. Quel serva alura sco model traidimensiunal per reconstruir la fisionomia presumtiva ch’il mort aveva sco viv.»

Ils 6 da matg 2012 ha la Televisiun Rumantscha emess en rom da l’emissiun ‹Cuntrasts› il film ‹La chavazza› da Martin Cantieni. Sco sulet schurnalist ha el accumpagnà e filmà la segunda exhumaziun da l’erox grischun. Il film preschenta «maletgs exclusivs e las pli novas scuvertas davart il Genatsch pre- e postmortal».

L’october 2012 ha il Servetsch archeologic preschentà ils resultats da questa segunda exhumaziun. L’evaluaziun scientifica è vegnida fatga d’in team internaziunal ch’ha cumpiglià – ultra dals collavuraturs dal Servetsch archeologic e dal Museum retic – scienziadas e scienziads da las universitads da Turitg, da Berlin, da Kiel e da la Trachia.
Ina da las finamiras è stada da verifitgar l’identitad dal skelet cun agid da novas metodas da l’analisa genetica. Trais descendents che vivan e che derivan da la lingia masculina directa da la parentella da Gieri Genatsch han surdà emprovas da la mucosa da la bucca per cumparegliar lur DNA cun quella dal skelet. Cunquai ch’il DNA che cuntegna il cromosom Y vegn transmess tal e qual dal bab al figl, stuessan ils descendents da Genatsch avair il medem muster da cromosoms sco il skelet. Tar l’analisa d’emprovas archeologicas stoi vegnir garantì ch’il DNA extratg e savens fermamain fragmentà derivia effectivamain dal material examinà e ch’el na saja betg vegnì contaminà cun DNA modern. Il DNA da parts da l’oss da la coissa sco er d’in molar è vegnì examinà en il center per medischina evoluziunara da l’Institut d’anatomia da l’Universitad da Turitg.

Per examinar la parentella da Gieri Genatsch cun ils descendents masculins da ses basat èn vegnidas controlladas caracteristicas dal cromosom Y, ils uschenumnads Y-STRs ("short tandem repeats") ed ils Y-SNPs ("single nucleotide polymorphisms"). Ils 22 Y-SNPs controllads eran identics tant tar ils trais descendents sco er tar il skelet. Quest muster da Y-SNP datti dentant savens en l’Europa Centrala. Perquai n’è il resultat betg fitg expressiv. Ils Y-STRs han mussà resultats identics tar ils descendents. 3 da 23 Y-STRs controllads eran differents tar il skelet. L’evaluaziun biostatica davart la probabilitad da parentella n’ha betg dà in resultat dal tuttafatg segir. «Cun examinaziuns geneticas n’avain nus pia betg pudì cumprovar cumplainamain l’identitad dal skelet», constatescha Cordula Haas da l’Institut d’anatomia da l’Universitad da Turitg. 

Restar restan quels indizis ch’han pudì vegnir consultads per identifitgar la bara gia avant l’analisa genetica. Tenor l’infurmaziun da Christina Papageorgopoulou, l’antropologa directiva dal project, sa tracti tar il skelet masculin d’in individi creschì d’ina vegliadetgna matura – pia pli vegl che 40 onns e pli giuven che 60 onns. Quai constess per Genatsch ch’è vegnì assassinà cun 43 onns. Ultra da quai èsi fitg probabel che las fracturas ch’èn vegnidas constatadas vi da la chavazza dal skelet han chaschunà la mort da la persuna. Er quest indizi correspunda a la mort da Genatsch ch’è vegnida chaschunada evidentamain tras culps cun la sigir sin il chau. 

Medemamain identifitgescha la vestgadira il mort sco ina persuna ritga betg clericala ch’ha vivì il 17avel tschientaner. E la finala correspunda il lieu da sepultura ad ina funtauna contemporana, tenor la quala Genatsch è vegnì sepulì en la Catedrala da Cuira sut l’orgla. «Tut en tut buns indizis», è il facit dal manader dal project Manuel Janosa. «Cun gronda probabilitad dastgain nus supponer che quai è la fossa da Gieri Genatsch.»

Il december 2014 è lura suandada ina publicaziun cumplessiva dal Servetsch archeologic che preschenta a moda detagliada tant ils resultats da la segunda exhumaziun sco er ulteriurs aspects areguard la fossa da Genatsch. A pled vegnan persunas dal fatg da l’archeologia, antropologia, genetica moleculara, medischina, scienza da textilias, istorgia, istorgia d’art e restauraziun. En ina vasta part introductiva preschenta Manuel Janosa l’istorgia da la perscrutaziun da la fossa da Gieri Genatsch. La dunsaina d’artitgels che suonda alura en l’ovra da bundant 200 paginas ch’è illustrada ritgamain sa lascha attribuir a las suandantas tematicas: 


Il 2016/17 ha il Museum retic a Cuira realisà l’exposiziun ‹Calling Jenatsch›: «Erox, opportunist terribel u salvader dal Grischun – Gieri Genatsch ha survegnì gia blers titels. En ils scumbigls da la Guerra da 30 onns ha el absolvì ina carriera remartgabla dal reverenda al cumandant da mercenaris ed al politicher. Per quest intent ha el midà tant la confessiun sco er la vart politica. Sias finamiras ha el persequità en moda radicala e cun gronda prontezza a la violenza, ed er sia vita è ida a fin en moda violenta. Cun ses cumportament cuntradictoric n’ha Genatsch betg mo irrità ses contemporans. Fin oz è el ina figura fascinanta per perscrutaders, scripturs, auturs da teater e realisaturs da films. Els tuts emprovan da s’avischinar en lur moda a la figura bain la pli enconuschenta da l’istorgia grischuna. Da questa tschertga da Genatsch raquinta l’exposiziun. Ella preschenta ils fatgs enconuschents e las novas experientschas – e mussa che bleras dumondas restan anc adina avertas.»

A la figura istorica e sia recepziun tras ils tschientaners è l’exposiziun s’avischinada en furma dals suandants set chapitels:




</doc>
<doc id="6735" url="https://rm.wikipedia.org/wiki?curid=6735" title="Köbi Kuhn">
Köbi Kuhn

Jakob «Köbi» Kuhn è in ex-giugader svizzer da ballape. El è naschì ils 12 da october 1943 en la citad da Turitg. Il era il trenader da la Squadra naziunala svizra da ballape da 2001 a 2008.


</doc>
<doc id="6736" url="https://rm.wikipedia.org/wiki?curid=6736" title="Dinosaurs">
Dinosaurs

Ils dinosaurs (grec: "deinos" – ‹terribel, immens›; "sauros" – ‹saur›) èn la gruppa dals vertebrats terresters (tetrapoda) che dominava avant ca. 235 fin ca. 65 milliuns onns ils sistems ecologics sin terra franca.

Las enconuschientschas davart ils dinosaurs obtegnan paleontologs cun intercurir fossils che cumparan en furma d’ossa petrifitgada. Ulteriuras infurmaziuns furneschan improntas da la pel e da tessids, fossils da passidas, ovs e gnieus, gastrolits ed excrements petrifitgads ch’èn sa mantegnids fin en il temp dad oz. Restanzas da dinosaurs èn vegnidas chattadas sin tut ils continents inclus l’Antarctica, damai ch’ils dinosaurs han entschet ad exister d’in temp che tut la terra franca era unida en il supercontinent Pangea. Fin ussa han ils paleontologs descrit pli che 800 differentas spezias da dinosaurs ed i suondan mintg’onn novas. Cumbain che tschertas spezias da dinosaurs tutgan tar ils pli gronds animals da la terra da tut ils temps, era la pluralitad dals dinosaurs pitschna ed agila. Ins sa plinavant che almain tschertas gruppas dals dinosaurs èn stadas homoiotermas (da sang chaud).

Sco ils blers reptils d’ozendi vegnan ils dinosaurs attribuids als diapsids. Quels sa differenzieschan dals sinapsids (or dals quals èn naschids ils mammals) e dals anapsids (las tartarugas d’ozendi) tras duas fanestras da la chavazza che sa chattan en posiziun parallela davos ils egls. Entaifer ils diapsids vegnan ils dinosaurs classifitgads sco archosaurs (ils ‹reptils regents›) che possedan duas ulteriuras fanestras da la chavazza. Descendents d’ozendi da questa gruppa da reptils èn sper ils crocodils er ils utschels. 

La classificaziun dals dinosaurs n’è fin oz ni terminada ni regulada cleramain. D’ina vart existan anc bleras largias, da l’autra vart po mintga nova scuverta furnir infurmaziuns che pretendan da restructurar la structuraziun vertenta.

Il taxon ‹dinosaurs› è vegnì definì l’onn 1842 da l’anatom englais Sir Richard Owen. Ils dinosaurs èn segnads d’ina enorma varietad da las spezias. Auters archosaurs – tranter els ils dinosaurs sgulants (pterosaurs) – na tutgan betg tar ils dinosaurs, gist uschè pauc sco ils gronds reptils da la mar dal mesozoicum, ils ictiosaurs, mosasaurs e plesiosaurs.

Da lur parents en lingia directa entaifer ils archosaurs sa laschan tut ils represchentants da tut las spezias dals dinosaurs differenziar tras in dumber da segns da skelet communabels. I sa tracta da segns da la chavazza sco era da segns da la part dal skelet che sa chatta davos la chavazza. Entant che dinosaurs primars demussan tut quests segns caracteristics, pon furmas posteriuras sa distinguer vaira ferm, uschia ch’inquala caracterisaziun numnada n’è betg pli avant maun ni betg pli pussaivla da cumprovar.

La sutgruppa dals sauropods cumpiglia ils pli gronds dinosaurs enconuschents; quels furman a medem temp ils animals da la terra ils pli gigantics ch’han insumma existì insacura. Il pli grond e grev dad els è il brachiosaur ch’aveva in’autezza da dudesch meters e pasava fin 70 tonnas. Il pli lung dinosaur è il diplodocus cun ina lunghezza d’enfin 27 meters. Igl èn bain vegnids enconuschents dinosaurs ch’eran anc bler pli gronds, quels èn però documentads mo tras fragments d’ossa. Tscherta tocca lascha sminar l’existenza da dinosaurs che mesiravan passa 40 meters, e fragments da l’argentinosaur laschan supponer che tschertins pasavan fin 100 tonnas. Er ils dinosaurs carnivors cumpigliavan gigants. Il pli grond ch’è vegnì cumprovà tras chats bunamain cumplets è il tirannosaur rex che mesirava var 12 meters. Er qua datti fragments d’ossa che laschan supponer spezias anc pli grondas. Exempels èn il gigantosaur sidamerican u il spinosaur african.

Tar ils pli pitschens dinosaurs tutgan duteropods or da la China ch’èn vegnids chattads l’onn 2002, il scansoriopterix e l’epidendrosaur ch’è pli probabel mo in animal giuven dal scansoriopterix. Quests pitschens laders pennads avevan la grondezza d’in pasler. Ulteriurs dinosaurs plitost pitschens eran per exempel il compsogantus, il saltopus, l’echinodon u il juravenator ch’avevan cun lur grondezza da corp da stgars 60 cm strusch la grondezza d’in giat. Ils pitschens dinosaurs sa nutrivan bunamain mo da charn.

Tge spezias da dinosaurs ch’eran propi las pli pitschnas respectivamain las pli grondas na vegn ins mai ad eruir, perquai ch’ils mussaments en furma da fossils èn e restan incumplets. Tenor las enconuschientschas actualas pon ins dir ch’in dinosaur aveva en media la grondezza d’ina nursa.

Pertge che tscherts dinosaurs han cuntanschì dimensiuns uschè extraordinarias vegn empruvà d’eruir en rom da perscrutaziuns intensivas. La creschientscha gigantica ha entschet en la perioda auta dal giura ed ha cuntinuà en la perioda da crida. Dinosaurs n’eran dentant betg ils sulets gigants, er ils saurs sgulants – che pudevan avair en la perioda da crida tempriva ladezzas da las alas da 12 meters u dapli – ed ils reptils da la mar pudevan cuntanscher grondezzas remartgablas.

In factur ch’ha accelerà decisivamain l’engrondiment era il fatg ch’igl ha dà durant las periodas dal giura e da crida ina vegetaziun abundanta. Uschia pudevan oravant tut ils sauropods consumar enorms quantums da nutriment senza stuair surmuntar grondas distanzas. Tras quai avevan els dapli energia per crescher e correspundentamain s’augmentava er la grondezza dals animals che vivevan da lur charn. Tar in animal da tala grondezza sa midan la finala er la moda da viver e la construcziun dal skelet considerablamain.
Sumegliant a tartarugas e crocodils possedevan er tscherts dinosaurs cuirass. Ils anchilosaurs tutgavan tar ils animals cun ils cuirass ils pli cumplets da tuts temps. Tar intginas spezias avevan schizunt las survantscheglias plattas d’ossa; sulettamain il venter n’era betg cuirassà. In tal cuirass consistiva da millis da plattas d’ossa cun diameters d’insaquants millimeters fin a varsaquants tozzels centimeters. 

Auters dinosaurs purtavan cornas. Cumbain che quellas starmentavan ils adversaris, èsi pauc probabel ch’ellas avevan ina funcziun da defensiun. Pli tgunsch servivan las cornas a far parita tar la paregliaziun, u – sco quai ch’i vegn supponì tar insaquants dinosaurs cun corna – tar cumbats encunter animals da la medema spezia.

La gruppa dals pachiecefalosaurs èn dinosaurs cun ina chavazza enorm grossa. Pli probabel han els pitgà tar cumbats lur chavazzas ina encunter l’autra, sumegliant als mufluns canadais d’ozendi. Dinosaurs sco il stegosaur purtavan percunter grondas plattas d’ossa sin il dies. Lur funcziun n’ha betg pudì vegnir sclerida enfin oz. Auters dinosaurs purtavan velas sin il dies; er lur funcziun n’è anc betg sclerida.

Ils emprims dinosaurs èn pli probabel sa spartids dad auters archosaurs en la mesadad da la perioda da trias avant ca. 235 milliuns onns. Mo 20 milliuns onns pli baud, a la fin da la perioda da perm, avevi dà la pli gronda extincziun da massa ch’ha insumma gì lieu insacura. Quella aveva fatg svanir 95 % da tut las spezias existentas sin il mund. In vegl perdavant dals dinosaurs pudess esser stà il saurosuchus, in grond archosaur.
Sco ils pli vegls dinosaurs per propi valan tschertas scuvertas ch’èn vegnidas fatgas en stresas ch’èn 235 milliuns onns veglias (en l’Argentinia ed en la Brasilia). Il gerrerasaur, il stauricosaur e l’eoraptor eran chatschaders, entant ch’il pisanosaur era in erbivor. En las faunas da quest’epoca eran dinosaurs però plitost rars e na furmavan anc betg la gruppa dominanta.

Quai è sa midà in pèr milliuns onns pli tard, tar la midada da la perioda da carnium en quella dal norium. Da quel temp hai dà in’ulteriura extincziun da massa ch’ha pertutgà oravant tut ils reptils ed amfibis primars che vegnivan er numnads paleotetrapods. 42 % da las famiglias dals tetrapods èn mortas ora. Ils uschenumnads neotetrapods, tranter els ils dinosaurs, han occupà las nischas ecologicas ch’èn vegnidas libras. Cun la midada da la perioda dal trias en quella dal giura avant 202 milliuns onns è succedida ina nova extincziun da massa ch’ha fatg svanir definitivamain ils paleotetrapods. Cun quai cumenza la predominanza dals dinosaurs: dals animals da la perioda dal giura ch’èn enconuschents appartegneva quasi mintga spezia terrestra ch’era pli grond ch’in meter a questa gruppa.

Cur ch’ils emprims dinosaurs èn vegnids scuverts, han ils scienziads pensà che dinosaurs sajan animals da sang fraid. Ins s’imaginava ch’ils dinosaurs sajan animals plauns e cumparegliava els cun ils reptils che ston l’emprim sa stgaudar al sulegl per pudair sa mover activamain. Scuvertas ch’èn vegnidas fatgas pli tard han però demussà che dinosaurs han era vivì en lieus pli fraids e ch’almain tscherts dinosaurs eran abels da regular sezs lur temperatura dal corp. 

Impurtants mussaments ch’els sajan animals da sang chaud furneschan scuvertas ch’èn vegnidas fatgas en l’Antarctica ed en l’Australia. Là han ins chattà dinosaurs polars che stuevan surviver envierns fraids d’ina durada da 6 mais. Pir dacurt han ins er fatg en l’Alasca dal Nord scuvertas or da la perioda da crida. Quellas demussan che las medemas spezias sco en il rest da l’America dal Nord han vivì er en territoris ch’eran da quel temp fraids.

Tar blers dinosaurs, oravant tut tar teropods, lascha la construcziun dal skelet supponer ina gronda activitad corporala. Quai renviescha medemamain ad in metabolissem fitg intensiv. Ins ha er pudì identifitgar en lur ossa structuras dal sistem d’avainas ch’èn tipicas per animals da sang chaud. En pli disponiva ina cifra considerabla da dinosaurs pli pitschens d’in vestgì da plimas, dal qual ins ha pudì concluder ch’i sa tracta d’animals da sang chaud. Sa basond sin questas enconuschientschas è la gronda part dals scienziads ozendi da l’opiniun ch’ils dinosaurs eran animals da sang chaud.

Insaquants scienziads motiveschan il success dals dinosaurs gist tras il fatg ch’els eran animals da sang chaud. Animals da sang chaud èn adina en avantatg visavi animals da sang fraid, damai ch’els pon far chatscha da notg e durant tut il di – quasi independentamain da la temperatura dal conturn. Perquai crain intgins scienziads ch’ils dinosaurs n’avessan gnanc pudì supprimer l’avanzament dals mammals, sch’els na fissan betg stads sezs animals da sang chaud.

Utschels e dinosaurs han blers tratgs cuminaivels. Cun passa 100 segns caracteristics pli u main identics valan ils terapods ozendi sco la spezia morta ora la pli parentada cun ils utschels. Archaeopterix, l’emprim exempel valabel d’in dinosaur cun plimas, è vegnì a la glisch l’onn 1861 en il sid da la Germania. Be dus onns avant aveva Charles Darwin tschentà si la tesa revoluziunara dal svilup da las spezias. Correspundentamain ha quest nov dinosaur provocà discussiuns animadas tranter ils aderents da la teoria da l’evoluziun e quels dal creaziunissem. Ils onns 1990 èn vegnidas chattadas ulteriuras spezias da dinosaurs cun plimas, principalmain en la provinza Liaoning en il nordost da la China. 

Damai che plimas evocheschan il maletg d’in utschè, vegnan dinosaurs cun plimas savens resguardads sco animals da punt tranter ils dinosaurs ed ils utschels. Ma per ils paleontologs furman ils skelets dals dinosaurs ina basa baintant pli solida per chattar eventuals tratgs cuminaivels. En mintga cas vegni pli e pli cler che la parentella tranter ils utschels ed ils dinosaurs cun plimas è bler pli cumplexa che supponì; il medem vala per l’evoluziun dal sgular en general.

Ina part fascinanta da la perscrutaziun da dinosaurs furman ils fossils da fastizs. Tals fossils sco passidas, ovs e gnieus fossils, gastrolits ed excrements petrifitgads n’èn nagina raritad. Els dattan oravant tut scleriment davart il cumportament dals dinosaurs. I suonda ina descripziun dals fossils da fastizs ils pli impurtants.

Ovs e gnieus da dinosaurs: Sco auters reptils e lur descendents, ils utschels, eran er ils dinosaurs animals ch’uvavan. Crosas d’ovs u schizunt entirs ovs e gnieus fossils èn vegnids chattads sin l’entir mund. Ovs fossils na pon ins per il solit betg attribuir ad in dinosaur ch’è enconuschent tras si’ossa. Per betg perder la survista datti tuttina in sistem da classificaziun; quel sa differenziescha però dal tuttafatg da sistems biologics usitads per classifitgar spezias.
Passidas fossilas: Sco tar ils ovs datti er qua in sistem da classificaziun parallel. Las passidas dattan scleriment davart il territori da viver dals dinosaurs; cuntrari a l’ossa na pon passidas fossilas numnadamain betg vegnir manadas tras l’aua en auters lieus. Anc pli interessantas èn però las infurmaziuns davart il cumportament dals animals. Or d’in fastiz, pia pliras passidas ina suenter l’autra, sa lascha eruir co che l’animal chaminava, en tge direcziun ch’el gieva, e – sche la lunghezza da las chommas è enconuschenta u almain calculabla – er quant svelt che l’animal era. La sveltezza maximala ch’è vegnida cumprovada enfin ussa tar in dinosaur è 40 km/h. Infurmaziuns anc pli precisas davart lur cumportament pon ins gudagnar, sch’igl ha plirs fastizs en in lieu. Savens mainan quels in sper l’auter en la medema direcziun – ina caracteristica da la vita en trieps ch’è vegnida cumprovada tar blers dinosaurs. Tar insaquantas plazzas d’exchavaziun da sauropods erbivors pon ins constatar ch’ils animals gronds sa plazzavan adina a l’ur dal triep. Probablamain faschevan els quai per ch’ils pli pitschens e pli giuvens sajan protegids en il center dal triep. Savens han ins chattà sper il triep passidas da teropods (carnivors) che van en la medema direcziun. Scienziads supponan perquai che quests laders suandavan il triep per lajegiar animals pitschens e flaivels. 

Gastrolits: Gastrolits u craps dal magun èn craps ch’ils animals traguttan e deponan en lur magun. Tar ils animals d’ozendi pon ins observar quest cumportament oravant tut tar ils utschels. Qua servan ils gastrolits – che vegnan adina tegnids en moviment – a manizzar il nutriment en in magun da musculs spezial. Er tar differentas spezias da dinosaurs èn vegnids chattads gastrolits, lur funcziun è per entant anc intscherta.

Coprolits: Coprolits èn rests d’excrements petrifitgads. Grazia a questas petrificaziuns reusseschi a scienziads da scuvrir dapli davart la moda da magliar e davart il metabolissem dals dinosaurs. Ils microorganissems (microfossils) ed eventualmain rests da plantas che vegnan chattads pon vegnir interpretads da scienziads e chattan er applicaziun en la paleogeografia ed en la botanica. 

Dapi lur scuverta giaudan ils dinosaurs ina gronda popularitad. Ils emprims fossils èn en mintga cas vegnids chattads gia avant tschients, gea perfin millis dad onns. Lur derivanza n’ha dentant betg pudì vegnir sclerida. En la China han ins gia chattà avant dapli che 2000 onns fossils che derivavan forsa da dinosaurs e che Chang Qu ha descrit sco ossa da drags. Er ils Grecs e Romans vegls han chattà tals fossils che purschevan material per ditgas e legendas.

L’emprima persuna ch’è stada infurmada davart quests reptils gigants da temps daditg passads e ch’ha fatg retschertgas davart els, è stà il medi englais Gideon Mantell. Gia l’onn 1820 ha sia dunna chattà in dent fossil. L’emprim dinosaur ch’è vegnì identifitgà e descrit sco tal è dentant stà in fragment d’ina missella ch’in paleontolog amatur ha chattà damanaivel dad Oxford.

L’onn 1858 han ins lura chattà en l’America dal Nord l’emprim skelet d’in dinosaur ch’era quasi dal tuttafatg cumplet. Tuts èn stads surprendids da vesair che tscherts dinosaurs gievan pli probabel mo sin duas chommas. Questa scuverta ha procurà en ils Stadis Unids per ina vaira mania da dinosaurs.

L’onn 1902 è vegnì chattà a Montana, USA, ina part gigantica d’in skelet ch’è vegnida denominada da Henry Osborn tirannosaur rex. Ditg valeva quest gigant, cun ses quattordesch meters lunghezza e cun sias sis tonnas, sco il pli grond animal carnivor ch’ha vivì sin terra franca.

L’onn 1909 ha il Museum da scienzas natiralas a Berlin lantschà ina grond’expediziun sut la direcziun da Werner Janensch. Quella ha manà en l’Africa da l’Ost tudestga, la Tansania d’ozendi. Destinaziun dal viadi era in pitschen lieu cun num Tendaguru, or dal qual ins aveva gia annunzia chats. Tranter las scuvertas spectacularas ch’ins ha fatg là era, ultra dal chentrosaur (in stegosaur), er il skelet gigantic dal brachiosaur. Ils resultats da questas scuvertas pon ins observar oz en il Museum da scienzas natiralas a Berlin. Il skelet dal brachiosaur è il pli grond skelet da dinosaur ch’è vegnì erigì sin l’entir mund. Enturn la mesadad dal 20avel tschientaner han ins alura chattà oravant tut en China blers fossils da dinosaurs.

En ils decurs dals ultims 550 milliuns onns hai dà tschintg extincziuns da massa ch’han mintgamai chaschunà la mort da circa la mesadad da tut las spezias d’animals. Tar l’ultima extincziun da massa, ch’ha gì lieu a la fin da la perioda da crida (avant ca. 65 milliuns onns), èn er tut ils dinosaurs morts ora. Quest fatg furma in dals pli gronds misteris da la paleontologia insumma. I dat dapli che 80 ipotesas ch’emprovan da declerar pertge ch’ils dinosaurs èn propi morts ora. Las duas teorias las pli impurtantas vegnan preschentadas qua. 

Tenor questa teoria – postulada l’emprima giada da Luis Alvarez ils onns 1970 – è l’extincziun da massa vegnida chaschunada tras in culp d’in meteorit ch’ha gì lieu avant ca. 65 milliuns onns. Il culp haja manà ad ina midada da clima, perquai che la pulvra ch’è vegnida leventada haja stgirentà l’atmosfera e cunquai procurà per in enviern permanent (cumparegliabel cun in enviern nuclear). Per questa teoria pleda l’enritgiment dal metal iridium – in material fitg rar – che sa lascha cumprovar en las stresas da la terra correspundentas. Quest metal pudess tuttavia esser vegnì sin la Terra tras in meteorit. La teoria vegn rinforzada supplementarmain tras ina scuverta ch’è vegnida fatga l’onn 1990 a l’ur da la peninsla Jukatan al Golf da Mexico. Là è numnadamain vegnì chattà in crater cun il num Chixculub ch’è circa 170 km lad.

Critichers da la teoria dal meteorit èn percunter da l’avis ch’in tal culp d’in meteorit na stoppia betg esser l’unic motiv per l’extincziun da massa. Tuttina vala la teoria dal culp d’in meteorit sco la pli plausibla ed usitada per descriver l’extincziun relativamain svelta dals dinosaurs.

Questa teoria pretenda che l’activitad smesirada da vulcans ch’ha gì lieu vers la fin da la perioda da crida haja procurà per sumegliantas midadas da clima sco in culp d’in meteorit. In indizi è il vulcanissem vehement da Dekkan-Trapp en l’India ch’ha transporta a la surfatscha almain dus milliuns kilometers cubic basalt. Tras ils vulcans èsi er pussaivel che tissis èn sa derasads en l’atmosfera. Quels pudessan esser stads mortals per ils embrios ch’eran vi da crescher en ils ovs.

Blers scienziads partan ozendi dal fatg che betg mo ina da questas catastrofas saja responsabla per l’extincziun da massa. Pli plausibla para la tesa che plirs eveniments ch’han gì lieu circa a medem temp hajan manà a questa catastrofa. Per l’extincziun dals saurs sgulants u dals amonits a la fin da la perioda da crida pudess er esser responsabel il fatg che la mar è tschessada da quel temp talmain che las mars bassas èn svanidas dal tuttafatg. Tras quai han blers animals pers lur spazi da viver.

Vitiers èn anc vegnidas midadas climaticas chaschunadas tras las mars svanidas. Or d’in clima tropic è daventà in clima plitost moderà cun stads pli chaudas ed envierns pli fraids. Gia tras questas differenzas da la temperatura pudessan bleras spezias esser mortas ora. Il meteorit ch’ha ultra da quai tutgà la Terra e l’augment da las erupziuns da vulcans han pudì effectuar ulteriuras midadas dal clima.

Nagin’autra gruppa d’animals ch’èn morts ora ha cuntanschì ina tal’impurtanza culturala sco ils dinosaurs. Dapi ch’ils dinosaurs èn cumparids en la publicitad en il decurs dal 19avel tschientaner fruntan els en tut il mund sin grond interess. La popularitad dals dinosaurs è uschè gronda ch’ins po senz’auter discurrer d’ina mania da dinosaurs che dura enfin oz.
Per in emprim grond interess public per ils dinosaurs ha procurà il Crystal Palace a Londra l’onn 1853 cun endrizzar ina cuntrada genuina cun models d’animals en grondezza natirala. Differents da quests dinosaurs aveva il sculptur Benjamin W. Hawkins reconstruì tenor las indicaziuns dal paleontolog Richard Owen. La cuntrada pon ins admirar anc ozendi. 

L’onn 1868 è Hawkins vegnì incumbensà da montar skelets da dinosaurs e da preschentar quels a la publicitad. En in museum a New York han quests emprims exponats da dinosaurs procurà per ina veritabla fulla da visitaders. En il decurs dals proxims decennis èn ils skelets da blers auters animals vegnids bandischads en ils tschalers dals museums e remplazzads tras questas novas attracziuns. Ozendi concurran sin il pli anc ils relicts dals Egipzians cun la popularitad dals dinosaurs.

A partir dal 20avel tschientaner cumparan ils dinosaurs er entaifer la litteratura ed il film. Ina da las emprimas e pli renumadas istorgias da science-fiction è ‹The Lost World› dad Arthur Conan Doyle (1912) ch’è vegnida filmada pliras giadas. Bleras da questas istorgias (tranter auter era da Jules Verne) tractan la scuverta d’in territori fin alura nunenconuschent, per exempel d’in guaud tropic u d’in’insla, nua che dinosaurs hajan survivì.

En blers films vegnan ils dinosaurs preschentads sco monsters cannibalics e vegn per part sugerì ch’els vivevan dal temp dals avdants da cuvels. In’excepziun furma il film da fantasia ‹Reise in die Urzeit› (1954), en il qual uffants viagian adina pli lunsch en il passà. Quest film tschecoslovac mussa per l’emprima giada animals dal temp primar en las epocas correspundentas. Il paleontolog Josef Augusta era stà participà sco cussegliader scientific.

Films d’acziun da Hollywood pli novs che dattan in maletg vaira realistic dals dinosaurs furman ‹Jurassic Parc› (1993) e ‹The Lost World› (1997) da Steven Spielberg. La teoria da clonar dinosaurs sco quai ch’ella vegn preschentada en ‹Jurassic Parc› n’è dentant betg realistica. Il purtader da l’infurmaziun d’ierta, l’ADN, va numnadamain svelt en malura suenter la mort da la creatira.

Films da dinosaurs pli novs èn savens films documentars ch’emprovan da preschentar ils animals en lur spazi da viver autentic. La seria da BBC ‹Dinosaurier – im Reich der Giganten› (titel englais: ‹Walking with dinosaurs›) è vegnida producida cun custs enorms. Ironicamain èsi pussaivel d’illustrar questas creatiras giganticas dal temp preistoric a moda autentica mo cun tecnica grafica la pli moderna ("Computer Generated Imagenery"). Tuttina n’han illustraziuns artisticas (l’uschenumnà paleoart) betg pers lur impurtanza. Er en grondas producziuns da kino vegn per part anc adina lavurà cun "Storyboards".

En in essai cumparì en l’‹American Scientist Online› da l’onn 2005 s’occupa Keith Stewart Thompson da l’effect ch’ils dinosaurs han spezialmain sin uffants e giuvens creschids. Dinosaurs sajan in fenomen paradox: cun excepziun da la lingia dals utschels sajan tuts morts ora, ma tuttina sajan tschertins nunditg ferms e privlus. Per uffants, surtut sch’els èn gist vi d’emprender ina lingua, sa porschia qua in mund da fantasia ch’è bain accessibel, ermetic e ch’els san era furmar sez. Ils dinosaurs sajan mez reals, palpabels e corporals, dentant or d’in temp nunchapibel ed inaccessibel. Els sajan a medem temp monsters e cumpogns da far termagls, fetschian tema, ma sajan tuttina charins.

Suenter l’enorm success economic dal film ‹Jurassic Parc› ha ‹l’actur dinosaur› er conquistà il mund dals gieus da computer. Ina fin da questa fascinaziun da la cultura moderna per ils dinosaurs n’è betg da prevesair.




</doc>
